<p id="title">QODIYONIYLIK YOXUD AHMADIYLIK BUZG`UNCHI HARAKATLARI</p>
<p id="i"><strong><em>Bismillahir Rohmanir Rohiym</em></strong></p>
<p id="i">Olamlar parvardigori Allohga hamd bo`lsin! Nabiylar va rasullarning so`nggisiga, uning oilasiga, to`g`ri yo`lga boshlovchi va muttaqiyn sahobalariga salovat va salomlar bo`lsin! Rasululloh sollallohu alayhi vasallam o`zlaridan keyin ummat firqalanib ketishi to`g`risida xabar berganlar. Qodiyoniylik o`sha hadisda bashorat berilgan mashhur adashgan firqalardandir. Bu firqa paydo bo`libdiki, Islom ulamolari uning zalolatlaridan xalqni ogoh etish uchun bor imkoniyatlari darajalarida harakat qilganlar. Jumladan, qodiyoniylik aqidalari zalolat ekanligini va Islomdan chiqib ketganini bayon qilib kitoblar, maqolalar va risolalar yozganlar hamda ma`ruza va xutbalar qilganlar.</p>
<p id="i">Etuk allomalardan iborat fazilat va samohat sohiblari Abul Hasan Aliy Hasaniy Nadaviy rahmatullohi alayhning “Qodiyoniylik Muhammad sollallohu alayhi vasallamga berilgan payg`ambarlikka va Islomga qarshi qo`zg`olon” nomli risolasi, Abul A`lo Mavdudiy rahmatullohi alayhning “Qodiyoniylik masalasi” nomli risolasi va “al-Jomi` al-Azhar” masjidining sobiq shayxi shayx Muhammad Xidr Husayn rahmatullohi alayhning “Qodiyoniylik toifasi” nomli risolasi Islom himoyasi uchun qilingan harakatlar sirasidandir.</p>
<p id="i">Risola mualliflari Islom olami jismini kemirayotgan qodiyoniylik buzg`unchi harakatlari to`g`risida o`rganganlari asosida yozganlar. Shu bilan bir qatorda ushbu toifa asoschisi va ayrim da`vatchilarining kitoblaridan ularning ishlarini hujjat asosida ochib berishga imkon beradigan ma`lumotlar keltirganlar. Shu bois mazkur risolalarni mutolaa qilgan inson qodiyoniylik toifasini Islomdan chiqqani, Islomni yomon ko`rgani, musulmonlarni dinlaridan chiqarish uchun kuch ishlatganganlari va ularni o`z bayroqlari ostiga birlashtirishga harakat qilganlari haqidagi ishonchli ma`lumotlardan xabardor bo`ladi.</p>
<p id="i">Saudiya Arabistoni mamlakati Makkai mukarrama shahridagi “Robitatul olamil islamiy” tashkiloti mazkur uchta risolani jamlab bir kitob holiga keltirib nashr qildirgan va kitobga “al-Qodiyoniyya”, ya`ni “Qodiyoniylik” deb nom bergan. Unga Misr diyori sobiq muftiysi, Robitaning ta`sisiy majlis a`zosi, Qohira Islom tadqiqotlar akademiyasi a`zosi shayx Hasanayn Muhammad Maxluf rahmatullohi alayh Robita nomidan muqaddima yozgan.</p>
<p id="i">Biz aziz o`quvchilar uchun mazkur kitobning qisqacha mazmun-mohiyatini bayoni sifatida qodiyoniylik toifasi ko`tarib chiqqan noto`g`ri da`volar haqida bir necha boblar havola qildik. Shu asnoda toifa asoschisining yoshligi to`g`risida ham ma`lumot keltirib o`tdik. Negaki, ular qodiyoniylik nohaq da`vo ekanligini bilsinlar va Islom diyorlarida josuslik qilib yurgan qodiyoniylik toifasining da`vatchilari yoshlar qalblarida fitna uyg`otishlaridan ogoh bo`lsinlar. Fitna qatldan yomonroqdir.</p>
<p id="i">Alloh taolo ushbu mo`jazgina risolani hammamizga foydali qilsin. Musulmonlar buyuk va qudratli Allohdan Islom ummati uchun yaxshiligi va foydasi bor narsani qo`llarimizga tutqazmoqligini so`ragan hollarida bir-biriga yordam berishlarida yaxshilik va baraka bor.</p>
<p id="title">QODIYoNIYLIK TUShUNChASI</p>
<p id="i">Muhammad sollallohu alayhi vasallam mutlaqo ravshan va shubha ham yaqinlashmaydigan mustahkam shariat bilan yuborildilar. U zotdan bu shariatni qalblari sof va yaxshilik yo`lini fahmlashda aqllari yuksak darajaga ko`tarilgan kishilar qabul qilib olib, buyurilganlaridek yetkazdilar va yaxshilik yo`lida jiddi-jahd qilib, zafar quchdilar. Haq din ustunlari doim baland va havoyi nafs hamda hiylalar qo`lida o`yinchoq bo`lishdan himoyada bo`ldi. Bundan keyin ham shunday bo`lib qoladi. Bu himoyalanish Qur`oni karim va Sunnati nabaviyning fazlidir. Chunki, bu ikkisi hamma asrlarda har qanday egriliklardan pok hamda havoyi nafslardan yiroq nazoratchisi bo`lgan aqllarni topdi. Bundan keyin ham topadi. Hamma vaqt haqiqatlar befarosat tillarni kesuvchi va kekkaygan firibgarlarni sharmanda qiluvchi hujjatlar bilan himoya qilinganini ko`ramiz. Alloh taolo aytdi: <strong>“Albatta, zikrni Biz nozil qildik va albatta, uni Biz muhofaza qilurmiz”</strong> (<span id="manba">] Hijr surasi, 9-oyat</span>).</p>
<p id="i">Rostguy tarix Islom dini hamma asrda noto`g`ri yo`lga intiluvchi, haqiqatlardan o`zlarini chetga oluvchi va kalimalarni yuztuban qilib o`zgartirish maqsadida yuradigan nafslar bilan balolanganligini ko`rsatdi.</p>
<p id="i">Bu balo aslida faqih bo`lmagan, lekin dinda faqihlikni da`vo qilayotgan aksar to`g`ri yo`ldan adashgan firqalar rahbarlarida to`xtamadi. Balki, nafslari ularga vahiy nozil bo`lganlik da`vosini qilishni hamda aytayotgan gaplarini Alloh taolodan qabul qilib olayotganlarini da`vo qilishni buyuradiganlarga ham o`tdi.</p>
<p id="i">Ayrimlar payg`ambarlik da`vosi bilan chiqib, keyin yo`q bo`lib ketib, asari ham qolmagan. Bunga Abdulmalik ibn Marvon davrida paydo bo`lgan Horis ibn Sa`idni misol qilish mumkin. U xalifa Abdulmalikning qo`liga tushib, qatl qilingunga qadar bir qancha insonlar unga aldangan. Keyinchalik yer yuzida undan asar ham qolmagan. Bunga yana bir misol Saffohning xalifalik davrida paydo bo`lgan soqov Ishoqdir. Unga ham ko`pgina toifalar ergashgan va keyinchalik qatl qilinib, uning fitnasi to`xtatilgan.</p>
<p id="i">Payg`ambarlikni davo qiluvchilardan yana o`lganidan so`ng da`vatinig qoldiqlari qolganlari ham bor. Masalan, Husayn ibn Hamadon Xasibiy. Uning tarqatgan dinini hozirgi kunda Nasiyriyya toifasi tutgan.</p>
<p id="i">Qodiyoniylik firqasini paydo qilgan G`ulom Ahmad Qodiyoniy mazkur guruh jumlasidandir. Bu firqani Mirzo G`ulom Ahmad Qodiyoniy milodiy o`n to`qqizinchi asrda Hindistonda ta`sis etgan. U o`zi da`vat qiladigan yangi din ta`sis etishga va ko`pchilik insonlar unga iymon keltirib, da`vatida yordamlashgan hollarida o`sha din bo`yicha unga ergashishlariga intilgan. Aslida u o`sha paytda Hindiston mustamlakachisi hukmron inglizlarga itoat qilgan. Dastlab, u Masih Iso ibn Maryam alayhissalom yo`llariga ko`ra xalqni isloh qilishga Alloh taolo tarafidan buyurilganligini, unga ilohiy ilhomlar va kashflar bo`layotganini va bunga Qodiyonda uning huzuriga kelganlar guvoh bo`layotganini da`vo qilgan. Shundan so`ng u zalolatning boshqa bosqichlariga ham o`tgan. Ular quyidagilar:</p>
<p id="i">1) Masih alayhissaloning ruhi uning ichiga tushgan.</p>
<p id="i">2) Alloh unga ilhom qilgan narsa Qur`oni karim, Tavrot va Injil kabi Allohning kalomidir.</p>
<p id="i">3) Unga o`n mingdan ziyodaroq oyatlar vahiy qilingan.</p>
<p id="i">4) Uni yolg`onga chiqargan kofir.</p>
<p id="i">5) Qur`on, Muhammad sollallohu alayhi vasallam va u zotdan oldin o`tgan boshqa payg`ambarlar uning payg`ambarligiga guvohlik berganlar. Hatto, uning yuborilish zamonini va makonini tayin qilganlar.</p>
<p id="i">6) Qodiyonga haj qilish farz.</p>
<p id="i">7) Masih alayhissalom oxir zamonda Qodiyonga tushadi.</p>
<p id="i">8) Qodiyon muqaddas o`lka. Qur`onda undan Masjidul aqso deya kinoya qilingan. U Makka va Madinadan keyin uchinchidir. Uning bundan tashqari talaygina tuban zalolatlari mavjud.</p>
<p id="i">Yuqoridagilar uning “Barohiynu ahmadiyya” kitobida va “at-Tablig`” risolasida e`lon qilib, da`vat qilgan Alloh va Uning Rasuliga nisbatan to`qimalari hamda kufrdan iborat aqidalaridir. Ushbular uning davomchilari har vaqt va hamma joyda tarqatib, da`vat qilayotgan aqidalaridir.</p>
<p id="i">Qodiyoniylik masalasi ayrimlar o`ylaganidek, tor doiradagi toifachilik yoki diniy tarafkashlik belgisi emas, balki Islom manfa`atlarining va musulmonlar hayotining mohiyati to`g`risidadir.</p>
<p id="i">Bu firqa qo`zg`atgan ko`tarib chiqqan da`volar qaysi shaharda yashashidan qat`iy nazar har bir musulmonni tashvishga soladigan masaladir. Chunki, bu Islomning ayrim asosiy asoslariga judayam bog`liqligi bor. Bu masalaga e`tiborsiz qarash Islom asoslarini oyoq osti bo`lishiga befarqlikdir. Buning natijasi o`laroq qodiyoniylik masalasi murakkablashib, butun Islom olamiga tahdid solish xavfi bor.</p>
<p id="title">QODIYoNIYLIK INGLIZ MUSTAMLAKAChILARI SOYaSIDA</p>
<p id="i">Inglizlar mustamlakasidan qutulib mustaqillikka erishish yo`lida asosiy o`rinda turgan Hindiston musulmonlariga bas kelish ingliz bosqinchilariga qiyin bo`ldi. Nihoyat, ingliz hukumati musulmonlar tabiati diniy tabiat ekanligini, shu tabiatni qo`zg`atayotgan hamda qamrab olgan narsa din ekanini, musulmonlar faqat aqidasi va diniy qanoati hamda diniy xarakterga ega bo`lgan narsalar ortidangina harakat qilishlarini tushunib yetdilar. Ular musulmonlar ichidan bir kishini tayyorlab yuqori diniy mansabga qo`yishni maqsad qildilar. Inglizlar musulmonlarga va ularning qarashlariga ta`sir ko`rsatishning yagona yo`li shu ekanligiga amin bo`ldilar.</p>
<p id="i">Fikrlari va aqidasi beqaror, yangi din ta`sis etishga, o`zining tarafdorlari va ishonuvchilari bo`lishiga, tarixda Muhammad sollalohu alayhi va sallamda bo`lgan zafarlar unga ham bo`lishiga judayam intilgan Mirzo G`ulom Ahmad Qodiyoniy shaxsi[2]da inglizlar o`zlarining foydalari uchun xizmat qiladigan kishini ko`rdilar. U yangi din tashkil etishdan mahdiylikka, mahdiylikdan masihlikka, masihlikdan payg`ambarlikkacha ko`tarilishda davom etdi. Nihoyat, inglizlar xohlagan ish amalga oshdi. Bu Qodiyoniy o`z navbatida o`ziga topshirilgan ishni a`lo darajada bajardi. Inglizlar uni himoya qildilar, uning da`vatini yoyilishga imkon yaratdilar. Qodiyoniyni mana shu kuch quvvat ushlab turdi va u o`zining yuzaga chiqishi inglizlar marhamati bilan bo`lganini bildi. U Qodiyoniy ba`zi kitoblarida o`zini ingliz hukumati ekkan ko`chat ekanini ochiq aytgan[3]. Ayrim kitoblarida ochiq-oydin, hatto bezbetlarcha ingliz hukumatiga qilgan do`stligi va vafodorligini hamda shu hukumat uchun bajargan faxrli xizmatlarini aytib o`tgan.</p>
<p id="i">G`ulom Ahmad Qodiyoniyning ba`zi gaplarini so`zma-so`z keltiramiz: “Men umrimni ko`p qismini ingliz hukumatini quvvatlash va unga yordam berishda o`tkazdim. Rahbar inglizlarga itoat qilish vojibligi to`g`risida bir qancha kitob va maqolalar yozdim. Agar ularning hammasi jamlansa, ellikta javon to`ladi. Bu kitoblarning barchasini arab o`lkalarida, Misrda, Shomda, Qobulda va Rumda nashr qildirdim. (“Tiryoqul qulub”. G`ulom Ahmad Qodiyoniy asari. 15- sahifa).</p>
<p id="i">Shuningdek, uning 1922 yil Qodiyonda chop qilingan “Tablig`ur risola” kitobining 7-jildida uning “hokim maqomida turgan janob oliylari”ga deb yozgan arizasini ko`ramiz. Unda Mirzo hokimga oilasini Britaniya hukumatiga bo`lgan ixlosini ta`kidlagan va bu hukumat yo`lida oilasi bajargan ishlarini bayon qilgan. U otasi Murtazoxonning Lohur hokimiga, Panjob viloyati moliya vakiliga va boshqa ingliz hokimiga yozgan maktublarini naql qilib o`tgan. Chunki, inglizlar o`sha maktublarda keltirib o`tilgan ingliz hukumatiga bo`lgan do`stlik, vafo va ixlosga dalolat qiluvchi buyuk xizmatlarni e`tirof etganlar. Shuningdek, u oilasining boshqa kattalari ham bu ehsongir hukumat uchun qilgan ishlarini sanab o`tgan. Shundan so`ng shunday yozadi:</p>
<p id="i">
“Bu hayotga kelganimdan to mana hozir oltmish yoshga to`lgunimcha, tilim va qalamim bilan vaqtimni sarflagan asosiy amal musulmonarni qalblarini ingliz hukumatiga sodiq va xolis vafo qilish, sidqidil bo`lish, do`st bo`lish hamda yaxshi ko`rish yo`liga burmoqlik bo`ldi. Shu bilan birga ba`zi ahmoq musulmonlarni miyasidan jihod va shu kabi ularni sofdillikdan to`suvchi hamda ixlos ustiga quriladigan aloqalardan ularni buruvchi xato fikrlarni yo`qotish asosiy ishlarimdan bo`ldi”.  (<span id="manba">(“Tablig`ur risola”, Mirzo G`ulom Ahmad, 1922 yil Qodiyonda chop qilingan. 7-jild. 10-sahifa</span>).</p>
<p id="i">Mazkur jumlalardan so`ng yana yozadi:</p>
<p id="i">“Men faqat Britaniya qo`l ostidagi hind musulmonlari qalblarini Britaniya hukumatiga sidqidildan itoat etishga da`vat qilishga cheklanmadim. Balki, arab tilida, fors tilida va urdu tilida ko`p kitoblar yozdim. Unda Islom mamlakati aholisiga Britaniya hukumati bag`rida va uning keng qalin soyasida hayotimizni xotirjamlik ila maza qilib, rohat-farog`atda va hurriyatda qanday o`tkazmoqligimizni bayon qildim”. (<span id="manba">10-sahifa</span>).</p>
<p id="i">Shundan so`ng xolis sevgisi va chin do`stligiga dalolat qiluvchi xizmatlariga guvoh bo`ladigan kitoblari mundarijasini uzun qilib zikr qilgan.</p>
<p id="i">“Dunyoni bizning qo`limizdaligini ko`rasiz. Biz ingliz vakillarimiz. Olmoniyada ahmadiylar binosining ochilishida ishtirok etgan Olmoniya vazirliklarining biridan hukumati “nima uchun ingliz vakillari hisoblangan jamoatga xos aloqada ishtirok etdingiz?”, deb so`radi”. (<span id="manba">Qodyoniy xalifa xutbasidan. “Fazl” gazetasi. 1934 yil 1 noyabr</span>).</p>
<p id="i">Yana boshqa kitobida aytadi: “o`nlab arabcha, forscha va urducha kitoblar yozdim. Ularda bizga yaxshilik qilgan ingliz hukumatiga qarshi jang qilish aslo mumkin emasligini, balki inglizlar hukumatiga sidqidildan xizmat qilish vojibligini bayon qildim. Men bu kitoblar shu mamlakat, ya`ni Hindistonga katta ta`sir o`tkazganligini bilganim uchun ularni chop qildirishga katta mablag` sarflab, Islom o`lkalariga jo`natdim. Menga ergashuvchilar qalblari ingliz hukumatiga sodiqlikka va ularga yordam berishga to`la holdagi jamoatni tashkil etdilar. Ular juda sodiq va xolisdirlar. Ular shu mamlakatni barakasi, shu hukumatga sodiqlar, uning xizmatida fidoiylar ekaniga ishonaman”. (<span id="manba">G`ulom Ahmad qalami bilan ingliz hukumatiga yuborilgan maktubdan</span>).</p>
<p id="i">Qodiyoniylik harakati ingliz hukumatiga ularning foydalari uchun yaxshigina josuslar, vafodor do`stlar va g`ayratli itoatkorlar bilan yordam qildi. U josuslar ingliz hukumatining ishonchida bo`lib, eng yaxshi insonlardan hisoblandilar. Ular Hindistondagi va undan tashqaridagi ingliz hukumatiga xizmat qildilar. Bu xizmat yo`lida jonlari va qonlarini saxovat ila sarfladilar. Bunga Afg`onistonda qodiyoniylikka da`vat qilib yurgan Abdullatif Qodiyoniyni misol sifatida ko`rsatish mumkin. Afg`oniston hukumati uni qatl qildilar.</p>
<p id="i">Shuningdek, mulla Abdulhalim va mulla Nur Ali Qodiyoniylarni ham misol qilish mumkin. Afg`oniston hukumati bu ikkalasi ingliz hukumatining vakili ekanligini aniqlab, ularda Afg`oniston hukumatiga qarshi fitna rejasini tuzishga dalolat qiladigan hujjatlarni topdi. Ikkalasining jazosi qatl bo`ldi. Buni 1925 yilda Afg`oniston ichki ishlar vaziri ham ochiq aytgan. Bu xabarni qodiyoniylarning rasmiy gazetasi “Fazl” shu yilning 3-martida surur va faxr bilan e`lon qildi.</p>
<p id="i">Qodiyoniylik jamoasi G`ulom Ahmad davrida va undan keyin ham inglizlarni haydash harakatidan o`zlarini tortib, jim turdilar. Balki, ovrupalik mustamlakachilar qo`li bilan Islom olamiga kelgan balo va ofatlarga ichiqoralik bilan qarab turdilar. Xalq mustaqillik uchun harakat qilayotgan bir paytda qodiyoniylar Masihni o`lgan yoki tirikligi, nozil bo`lishi va G`ulom Ahmadni payg`ambar ekanligi to`g`risidagi diniy munozara va muhokamalarni qo`zg`atish bilan cheklanishdi. Ularning bu ishlari omma hayotiga, islomiy masalalarga, islomiy g`ayratga hamda o`z mamlakatidagi siyosiy kechinmalarga hech qanday aloqasi yo`q edi. Qodiyoniylar har xil munozaralar va musulmonlar ichida shak-shubha uyg`otish, ularni fitna qilish va ingliz hukumatiga xizmat qilish bilan ovora bo`lib qoldi.</p>
<p id="i">Hindiston ikkiga bo`linib, Hindiston va Pokistonga ajralgandan so`ng Ingliz hukumati Hindistondan chiqib ketgan Zafarulloxonni Pokistonga tashqi ishlar vaziri etib tayinladi. U inglizlarning eng sodiq kishilaridan, balki inglizlarning ekkan ko`chati va ijod mahsuli edi. Ingliz hukumati uni shu mamlakatda ingliz manfaatlariga kafil bo`ladigan va Britaniya aravasiga bog`lab beradigan yagona kishi ekanini e`lon qildi.</p>
<p id="i">Xulosa qilib aytganda, bularning barchasidan qodiyoniylik nima maqsadda tashkil etilganini va Islomga xizmat qilish niqobida yotlar maqsadini ro`yobga chiqarayotganlari ko`rinib turibdi.</p>
<p id="title">G`ULOM AHMADNING YoShLIGI VA AQIDASINI YoYIShDA BOShDAN KEChIRGANLARI</p>
<p id="i">G`ulom Ahmad nasabi haqida ajdodlari Samarqandda yashab, keyin Hindistonga ko`chib kelgani va Qodiyonni yangi yashash joyi etib tanlaganini aytgan. Ular o`sha hududning rahbari bo`lganlar. So`ngra zamonlar o`tib ularning boshiga balo va musibatlar yog`ilgan. O`sha rahbarlik ulardan ketib, mollari talon-taroj qilingan. U: “Alloh Britaniya davlati davrida ayrim qishloqlarni otamga qaytardi”, degan.</p>
<p id="i">G`ulom Ahmad Hindistondagi Qodiyon qishlog`ida milodiy 1852 yil tavvallud topdi. Ta`lim yoshiga etgach, Qur`on va ba`zi forscha kitoblarni o`qishga kirishdi. O`n yoshga yetganda arab tilini o`rganish uchun bir ustozga bog`lanib, undan nahv, mantiq va falsafani o`rgandi. Otasida tib ilmi to`g`risidagi kitoblarni o`qidi. Ammo, diniy ilmlarga kelsak, uni hech bir muallimdan o`rganmadi. Balki, unda diniy ilmlarni o`rganishga havas bor edi xolos (<span id="manba">Mahmud ibn G`ulom Ahmadning “Ahmad oxir zamon payg`ambari” nomli inglizcha kitobidan olingan ma`lumot</span>).</p>
<p id="i">Yoshligida ruhiy va kuchli tutqanoq kasalliklariga duchor bo`lgan. Kasalidan har xil dorilar va ba`zi aqlni ketgazuvchi moddalar bilan davolangan.</p>
<p id="i">U ilm olishda ma`lum bir masofani bosib o`tgan paytda Britaniya hukmronligi Panjobga yetib kelgan va yoshlar esa mansabga o`ch edilar. G`ulom Ahmad amal qidirib, Siyalkutga bordi. U yerda oliy komissar kengashi idorasida bir vazifani egalladi. U to`rt yildan keyin ishdan bo`shadi. Otasi xos ishlarini boshqarishda o`zini uning yordamiga muhtoj deb bilgani bunga sabab bo`ldi.</p>
<p id="i">1876 yil otasi kasal bo`ldi. Shunda G`ulom Ahmad o`ziga otasi quyosh botgandan so`ng o`lishi to`g`risida Alloh tomonidan vahiy nozil bo`lganini da`vo qildi. Bu xabar qodiyoniylarning fikricha, G`ulom Ahmadga tushgan birinchi vahiy bo`lgan. Shundan so`ng u ba`zi fikrlarni ochiq aytib, uni vahiy tariqidan olayotganini da`vo qila boshladi. Musulmonlar bu da`volarni qattiq inkor ila qabul qilar edilar. U Ludhiyona shahriga ko`chib ketdi va o`zini kelishi kutilgan Masih ekanligini e`lon qilib, varaqa tarqatdi. Shariat ulamolari unga raddiya berdilar. O`sha ulamolar orasida “Isho`atus Sunna” gazetasi boshlig`i Mavlaviy Muhammad Husayn ham bo`lgan. U ko`p ulamolarni G`ulom Ahmad bilan munozara qilish uchun Ludhiyonaga chaqirdi. Lekin, o`sha shahardagi komissar voliy G`ulom Ahmad tarafida turib, munozara uyushtirishdan to`sdi. Mavlaviy Muhammad Husayn va u bilan birga bo`lgan ulamolar G`ulom Ahmadni o`sha kunning o`zidayoq shahardan chiqib ketishga majbur qildilar.</p>
<p id="i">So`ngra G`ulom Ahmad diniga da`vat qilgan holda Dehliga ko`chib ketdi. Ulamolar uni inkor bilan qarshi oldilar va undan da`vat qilayotgan narsasi bo`yicha munozara qilishni talab qildilar. Ulamolar u bilan munozara qilishga Hadis ustozi Mavlaviy Nazir Husaynni rahbar bo`lishiga qaror qildilar. G`ulom Ahmad munozaraga javob bermadi. Lekin, tarafdorlari aytishlaricha, u Mavlaviy Nazir Husaynni bir-birlarini la`natlashga chaqirgan. Bunda ustoz Mavlaviy Nazir Husayn Iso ibn Maryam alayhissalom hanuzgacha tirikligiga qasam ichish kerak bo`ladi. Agar qasam ichsa va unga bir yil ichida balo tushmasa, G`ulom Ahmad payg`ambarligida yolg`onchi bo`ladi. Lekin, Mavlaviy Nazir Husayn va u bilan birga bo`lgan ulamolar o`zlari chaqirgan munozara o`rniga G`ulom Ahmad bilan o`sha yo`lni tutishga rozi bo`lmadilar.</p>
<p id="i">Shundan so`ng Dehli aholisi G`ulom Ahmad bilan munozara qilish uchun Bo`pal shahridan Mavlaviy Mahmud Bashirni chaqirishdi. Buni G`ulom Ahmadning o`g`li Mahmud hikoya qilib bergan va “bu munozara chop etildi” deyishdan boshqa gap gapirmagan.</p>
<p id="i">1892 yili u Lohurga ham bordi. U bilan Mavlaviy Abdulhakim o`rtasida munozara bo`ldi. Bu munozarani ham G`ulom Ahmadning o`g`li Mahmud aytgan. Lekin, munozara vasfini yoki oxirida kim zafar quchganini bayon qilmagan. 1896 yili Lohurda dinlar kengashi o`tkazildi. Unga ko`p millat vakillari qatnashdilar. G`ulom Ahmadning o`g`li Mahmud shunday deydi: “G`ulom Ahmad bu majlisni o`tkazilishini taklif qilgan. Bundan uning maqsadi olamga o`z risolati haqiqatini tanitish bo`lgan”. Ularning aytishicha, G`ulom Ahmad majlisda aytishni xohlagan gapini yozishga kirishganida qattiq ich ketish kasali qo`zg`agan. So`ngra u to`xtatgan. Ularning fikrlariga ko`ra, G`ulom Ahmadga uning gapi majlisda aytilgan hamma gaplardan ustun bo`lishi vahiy qilingan va qatnashuvchilar uning majlisdagi gapi har bir gapdan ustun bo`lganligini aytishlari kutilgan. O`sha paytda uning ergashuvchilari uch yuz kishidan oshmaganligi aytiladi.</p>
<p id="i">1897 yili Turkiyaning Panjobdagi elchisi Husayn Komiy G`ulom Ahmad bilan uchrashish maqsadida uni chaqirgan. U esa rozi bo`lmagan. Shundan so`ng uning o`zi G`ulom Ahmadning oldigan kelib, undan vahiy nozil bo`lishidan iborat da`vosini eshitgan. Husayn Komiy qaytib kelganidan so`ng Lohur gazetalarida G`ulom Ahmad qilayotgan da`vosini qattiq inkor qilib, maqola chop ettirgan. Bu maqola o`sha shahar musulmonlarini G`ulom Ahmadga nisbatan g`azablarini oshirgan.</p>
<p id="i">O`sha yili G`ulom Ahmad Islom ulamolariga xitob qilib, “Sulh yaxshidir” nomli maqola chop ettirgan. Maqolada u ulamolarni o`ziga qarshi chiqishdan va nafrat qilishdan o`n yilgacha to`xtab turishlariga chaqirib, agar yolg`onchi bo`lsa, yolg`onini oshkor qilgan balo o`ziga tegishini va agar rostgo`yligi aniq bo`lsa, bu sulh ular haqni tanishlariga va unga qarshi chiqqanlarga Alloh nozil qilajak azobdan najot topishlariga sabab bo`lishini aytgan.</p>
<p id="i">Bu hiyla Islom ulamolarini chuv tushura olmadi. Ular bu taklifga rozi bo`lmadilar va fikrlarini amalga oshirishda va odamlarni uning zaolatiga tushib qolishlaridan ogoh etishda davom etdilar.</p>
<p id="i">Mazkur yilda G`ulom Ahmad o`ziga qarshi chiquvchilar hamlasidan qutulishni qasd qildi. Hindiston general-gubernatoriga murojaaat qilib, talabnoma yozdi va unda quyidagilarni aytan: “Hindiston beqororligining asosi diniy tartibsizlikdir. Har bir din vakillari o`z dinining haqiqatlarini oshkor qila olishi va ularni bir-birlariga qarshi chiqishlaridan himoya qila olishi uchun qonun chiqarish lozim”.</p>
<p id="i">U 1898 yilda ergashuvchilari uchun qizlarini uning payg`ambarligini tasdiq qilmaganlarga bermaslik qonunini chiqardi. Ushbu yilda Qodiyonda tarafdorlarining farzandlari ta`lim olishlari uchun maktab tashkil qilindi. Bu bilan ular G`ulom Ahmad dininig qoidalari asosida o`sadilar.</p>
<p id="i">U 1900 yilda Qodiyonda bir masjid qurdi. Lekin, Alloh G`ulom Ahmadning maqsadlaridan salomat qilgan yaqinlari uning tarafdorlari uzoq masofa yurib, keyin masjidga kelishlari uchun o`sha masjid oldiga devor qurdilar. G`ulom Ahmad ularning ustidan mahkam aga shikoyat qilib, devorni oldirib tashladi.</p>
<p id="i">Mazkur yilda u toifasiga “Ilhomiy xutba” deb nomlagan ma`ruzasini qildi. Ergashuvchilari buni uning mo`jizalaridan deb hisoblaydilar. Keyinroq o`sha xutbaning bema`niliklari va zalolatlaridan ozginasina naql qilamiz.</p>
<p id="i">1901 yilda ergashuvchilariga adadlarini hisoblashlari va nomlarini daftarga qayd qilib qo`yishlarini buyurdi. Uning o`g`li Mahmud Bashir shunday deydi: “ushbu yil qodiyoniylar va musulmonlar o`rtasidagi ajralish asosi bo`ldi”.</p>
<p id="i">1902 yilda u mazhabini yoyish uchun jurnal chiqarib, uni “al-Adyon” (Dinlar) deb nomladi. U ikki tilda, ya`ni urdu va ingliz tilida nashr qilindi. Undagi ayrim maqolalarni uning o`zi yozardi. Ushbu yilda Sayyid Karimuddin G`ulom Ahmad unga nisbatan tuhmat qilganligini da`vo qildi. G`ulom Ahmad mahkamaga chaqirildi. Lekin, natija uning aybsizligi bilan tugadi.</p>
<p id="i">1903 yilda uning mazhabiga chaqiruvchilaridan biri Sayyid Abdullatif dindan qaytganligi sababli Qobul shahrida qatl qilindi. Ushbu yilda G`ulom Ahmad bir maqola yozib, unda Sayyid Karimuddinni haqorat qilishga borgan. Hatto, uni kazzob va pastkash, degan. Sayyid Karimuddin o`ziga nisbatan ikkinchi bor haqorat bo`lganini aytib shikoyat qildi. G`ulom Ahmad mahkamaga chaqirilib, unga 500 rupi miqdorda jarima to`lashga hukm chiqarildi. Ammo, masala Amritsar mahkamasida qayta ko`rilib, avvalgi hukm bekor qilindi va uni aybsizligiga e`lon qilindi. Bunda qozi inglizlardan bo`lgan.</p>
<p id="i">Shundan so`ng u mazhabiga da`vat qilib, xutba qilishi uchun Lohur va Siyalkut shaharlariga safar qildi. U yerda ulamolar odamlarga uning xutbasiga quloq tutmaslikni nasihat qilib, maqolalar yozdilar. U bir bor xutba qilganida odamlar unga raddiyalar berib, qo`zg`olon qildilar va uni toshbo`ron qilishga urindilar. Lekin, u odatdagidek, bu voqealarda politciya bilan o`rab olingan edi. U qochib poezdga chiqqunicha, politciya uni himoya qilib turdi.</p>
<p id="i">1905 yilda u mazhabining maqsadlarini biluvchi da`vatchilar chiqarish uchun Qodiyonda diniy arabcha maktab ta`sis etdi. Shu yili u Dehliga safar qildi. Ulamolar unga qarshilik ko`rsatib, omma to`planadigan joyda xutba qilishga imkon bermadilar. Lekin, u mazhabining qonun-qoidalarini tarqatish uchun bir guruh odamlarni o`zi joylashgan joyga chaqirdi. Kelganlarning ba`zilaridan inkor va qarshilikka uchrab, shaharni umidsiz holda tark qildi.</p>
<p id="i">Dehlidan qaytgan paytda Amritsar shahriga bordi va majlislar zalida xutba qilishga qasd qildi. Ulamolar odamlarni unga quloq solishdan qaytarish uchun keldilar. Majlislar zaliga kirib, xutbani boshlagach, ergashuvchilardan biri unga bir finjon choy berdi. Majlis esa Ramazon oyining kunduzida bo`layotgan edi. U choydan birinchi ho`plamni ichishi bilan kelganlar uni inkor qilib qichqirdilar. U esa musofir ekanligini va musofirga Ramazonda og`izni ochishga ruxsat borligini aytib, javob berdi. Shundan so`ng g`alayon pasaydi. U xutbani tugatib, politciya himoyasida shaharni tark qilishga majbur bo`ldi.</p>
<p id="i">1905 yilda u o`ziga ajali yaqinligi va o`zlarida vasiyat deb mashhur bo`lgan kitobni yozishi haqida vahiy qilinganligini aytdi. Lekin, uning ajali bundan keyin uch yilgacha cho`zildi. Shu yili u ergashuvchilari uchun alohida qabriston qurishi haqida vahiy qilinganini aytdi. O`sha qabristonga dafn qilinishni xohlaganlarga molini to`rtdan birini hadya qiishlarini farz qildi.</p>
<p id="i">1907 yilda yilda Lohurda dinlar konferensiyasi o`tkazildi. Unda har xil dinlar vakillari qatnashdilar. G`ulom Ahmad majlisda o`qib berilishi uchun maqola yubordi. Ergashuvchilaridan biri uni o`qib berish uchun turganida qatnashuvchilardan bir guruhi uni e`tiborsizlik bilan qabul qilishdi va istihzo kalimalarini aytdilar.</p>
<p id="i">1908 yilda u Lohurga bordi. U yerga etgan paytda musulmonlar uning kelganiga rozi bo`lmadilar. Ulamolar har kuni asr namozidan keyin uning manzili atrofida bo`sh yerda yig`ilishar va xutbalar qilib, odamlarni uning da`volariga aldanib qolmasliklaridan ogoh etardilar.</p>
<p id="i">G`ulom Ahmad surunkali ichketish kasaliga mubtalo bo`ldi. Lohurda bo`lganida unga qiyin bo`ldi. U 1908 yilning mayida vafot etdi. Bu hijriy 1326 yilga to`g`ri keladi. Qodiyonga olib kelinib, o`sha yerda dafn qilingan.</p>
<p id="i">G`ulom Ahmadning do`sti va zalolatdagi o`xshashi “Tasdiyqu barohiyni ahmadiyya” kitobi muallifi Hakim Nuriddin toifaga rahbar etib tayinlandi. U G`ulom Ahmad qilgan da`vatga chaqirishda va uning fikrini qo`llab-quvvatlashda davom etdi. U ham milodiy 1914 yil vafot etdi. Lekin, o`limidan oldin toifa asoschisi G`ulom Ahmadning katta o`g`li Bashiruddin Mahmudni o`zining o`rniga rais qilib sayladi.</p>
<p id="title">G`ULOM AHMADNING VAHIYNI, PAYG`AMBARLIKNI VA RASULLIKNI DA`VO QILIShI</p>
<p id="i">G`ulom Ahmad o`ziga vahiy tushayotganini da`vo qiladi. Quyidagilar “al-Xutbatul ilhomiyya”sida aytganlari jumlasidan: “Bu hayit kunlaridan birida bandalar Robbisi tarafidan menga nasiba sifatida ilhom qilingan kitobdir”. So`ngra shunday dedi: “bu koinotlar Robbisi tomonidan menga vahiy qilingan haqiqatlardir”. So`ngra shunday dedi: “o`lat tushishidan oldin menga Robbim tarafidan vahiyni oshkor qilishim vahiy qilindi”.</p>
<p id="i">G`ulom Ahmad “Al-Xutbatul ilhomiyya”da shunday dedi: “aytinglarchi, agar Alloh tarafidan yuborilgan bo`lsam, so`ngra meni yolg`onga chiqarsangiz ahvolingiz ne bo`ladi ey yolg`onga chiqaruvchilar”. Yana shunday dedi: “albatta, sizlar odamlar qanday qilib nasroniy bo`lib, Allohning dinidan qaytayotganlarini va Allohning huzuridan biror payg`ambar kelmagan deyayotganlarini ko`ryapsiz. Sizlarga nima bo`ldi, qanday hukm chiqaryapsizlar”. Yana shunday dedi: “Alloh bu ummat, ya`ni Islom ummatiga Isoga o`xshashini yuborish bilan ne`mat berdi. Shundan so`ng faqat ko`rlargina inkor qiladilar”. Yana shunday dedi: “Iso Banu Isroilga atalgan edi. Men esa sizlarga atalganman, ey haddan oshuvchilar”.</p>
<p id="i">Shogirdlari uchun yozgan “Ahmadiyya jamoasiga kirish shartlari” nomli xatida quyidagilar yozilgan: “kelishi kutilgan Masih, ya`ni G`ulom Ahmad Alloh taolo tomonidan yuborilgan. Alloh taoloning rasullarini inkor qilish katta jasorat. Gohida esa iymondan mahrum bo`lishga olib keladi”. Ularning da`vatchilaridan biri Abul Ato shunday dedi: “Alloh Ahmadga, ya`ni G`ulom Ahmadga payg`ambarlariga gapirgan hamma yo`llari bilan gapirdi. Chunki, payg`ambarlar nubuvvat vasfida tengdirlar”.</p>
<p id="i">Va yana kelishi va`da qilingan Masih, ya`ni Mirzo G`ulom Ahmad o`zining kitoblarida rasullik va nabiylikni da`vo qilishini ochiq aytib, “Badr” gazetasining 1908 yil 5 mayda chiqarilgan sonida: “bizning da`voimiz men rasul va nabiyligimdir”, deb yozadi. U yana Lohurdagi “Axbori om” gazetasi muharririga yozgan maktubida: “men Allohning amriga muvofiq payg`ambarman. Agar buni inkor qilsam, gunoxkor bo`laman. Agar Alloh taoloning O`zi meni nabiy, deb nomlagan bo`lsa, buni inkor qilishim qanday bo`ladi. Albatta, men shu buyruqni to bu dunyodan ketgunimcha bajaraman”. Kelishi vada qilingan masih bu maktubni o`limidan uch kun oldin 1908 yil 23 mayda yozgan. Ushbu maktub “Axbori om” gazetasida 1908 yil 26 mayda nashr qilingan”. (<span id="manba">(“Kalimatul fasl”, Bashir Ahmad Qodiyoniy, 3-son 14-jild 110-sahifa.“Review of Religens”da nashr qilingan</span>).</p>
<p id="i">“Islom shariati bizga nabiy haqida kelishi va`da qilingan Masih, ya`ni G`ulom Ahmad Qodiyoniy faqat majozan payg`ambar bo`lmoqligi to`g`ri emasligini, balki haqiqiy payg`ambar ekanligini tushuntirgan. (<span id="manba">“Haqiqatun nubuvva”, Mirzo Bashiruddin Mahmud Ahmad, 174-sahifa</span>).</p>
<p id="i">Sahobalar va salaf solihlardan hech biri o`ziga vahiy kelganini da`vo qilmagan. Agar G`ulom Ahmad vahiy da`vosiga cheklanganida, ehtimol u vahiydan Alloh taolo aytganidek “Robbing asalariga: “Tog`lardan, daraxtlardan va ko`tarilgan so`ritoklardan uy tutgin. So`ngra hamma mevalardan yegin. Bas, Robbing oson qilib qo`ygan yo`llardan yurgin”, deb vahiy qildi...”[5] oyatidagi ilhomni iroda qilayotgandir deb tushunish mumkin edi va ilhomdan nimani ko`zlayotganiga nazar qilish qolgan bo`lardi. Agar din qonun-qoidalariga to`g`ri keladigan bo`lsa, hamma jim turardi. Agar undan biriga xilof bo`lsa, u rad etilardi. Lekin, u kitoblarida o`zini nabiy va rasul ekanini ochiq-ravshan aytgan.</p>
<p id="i">Imom Buxoriyning “Sahih”larida Abu Hurayra roziyallohu anhudan rivoyat qilingan hadisda Rosululloh sollallohu alayhi vasallam: “Banu Isroilni payg`ambarlar boshqarganlar. Har qachon biror payg`ambar halok bo`lsa, ortidan yana bir payg`ambar kelgan. Lekin, mendan keyin payg`ambar yo`q”, dedilar.</p>
<p id="i">“Sahihul Buxoriy”da Abu Hurayra roziyallohu anhu rivoyat qilgan hadisda Nabiy sollallohu alayhi vasallam: “men va mendan oldin o`tgan payg`ambarlar misli bir uyni qurib, uni go`zal va chiroyli qilgan va faqat burchakda bitta g`isht o`rnini qoldirgan kishiga o`xshaydi. Insonlar uni aylanadilar va ajablanib, “bu g`isht qo`yilmadimi?”, deydilar. Men o`sha g`ishtman va payg`ambarlar ning oxirgisiman”, dedilar.</p>
<p id="i">“Sahihul Muslim”da Jobir roziyallohu anhu rivoyat qilgan hadisda “men o`sha g`isht o`rniman. Keldim va shu bilan payg`ambarlar tugatildi”, deyilgan. Imom Ahmad Abu Tufayl roziyallohu anhugacha bo`lgan sanadi bilan rivoyat qilgan hadisda Rosululloh sollalohu alayhi vasallam: “mendan keyin payg`ambarlik yo`q. Faqat xushnud qiluvchi narsalar qoldi”, dedilar. Shunda: “xushnud qiluvchi narsalar nima, ey Rosululloh!”, deyildi. U zot sollallohu alayhi vasallam: “go`zal tushlar” yoki “solih tushlar”, dedilar. Yana bundan boshqa ko`pgina hadislar va sahobalarning ochiq-ravshan gaplari payg`ambarlik Rosululloh sollallohu alayhi vasallamning payg`ambarliklari bilan tugaganligiga dalolat qiladi. Bunga ijmo` ham qilingan.</p>
<p id="i">Shunday qilib, Mirzo G`ulom Ahmad qodiyoniy payg`ambarlik eshigini ochib, o`zining payg`ambar ekanligini da`vo qildi. Qodiyoniylik toifasi uning bu da`vosini tasdiqladilar va haqiqiy tom ma`noda uning payg`ambarligiga iqror bo`ldilar.</p>
<p id="i">Vahiy bu toifaning nazdida faqat mazhablarining rahbariga cheklangan emas. Balki, uning ergashuvchilari ham o`zlariga vahiy tushayotganini da`vo qilishadi. Shundan ba`zi gaplari quyidagilar:</p>
<p id="i">“Muhammad sollallohu alayhi vasallamdan keyin payg`ambarlik eshigi doimo ochiq bo`lishi kunduzi chiqib turgan quyosh kabi ravshan masalalardandir”. (<span id="manba">(“Haqiqatun nubuvva”, qodiyoniylar ikkinchi xalifasi Mirzo Bashiruddin Mahmud Ahmad ibn Mirzo G`ulom Ahmad. 228-sahifa</span>).</p>
<p id="i">Musulmonlar Allohning xazinasi tugab qoldi deb o`ylashdi. Ularning bu xayollari Alloh taoloning buyukligiga xos baho bermaganlari uchun bo`ldi. Lekin, men faqat bitta payg`ambar emas, balki minglab payambarlar kelishini aytaman”. (<span id="manba">(“Anvori xoilofat”, Mirzo Bashiruddin Mahmud Ahmad. 62-sahifa</span>).</p>
<p id="i">“Agar bir inson mening yonboshimda, biqinimda, bo`ynim ustida qilichlarini qayrab, mendan Muhammad sollallohu alayhi vasallamdan keyin biror payg`ambar kelmasligini aytishimni talab qilsa, men unga “sen yolg`onchisan. Payg`ambar kelishi mumkin. Hattoki, undan keyin bir qancha payg`ambarlarni kelmoqligi aniq”, deyman”. (<span id="manba">“Anvori xilofat”, 65-sahifa</span>).</p>
<p id="i">Ularning rahbari o`zining davrida yozgan va Abdulmajid Komil uni tarjima qilib, Misrda chop ettirgan maqolada quyidagilar gaplar bor: “insonlar qarshisida vahiy yo`lining to`silishi mumkin emas”. “Mahdiy va Masih Hindistonning Qodiyon degan joyida zohir bo`ldi. Hozir uning ilohiy vahiyni tinglaydilan minglab havoriylari bor”.</p>
<p id="i">G`ulom Ahmad o`ziga nozil qilingan quyidagi vahiy orqali o`zidan keyingilarga ham vahiy nozil bo`lishini da`vo qilgan: “men, albatta, seni insonlarga yo`lboshchi qilmoqchiman. Senga biz ularga vahiy qilgan kishilar yordam beradilar”.</p>
<p id="i">Qaysi til bilan vahiyni da`vo qiladilar. Holbuki, G`ulom Ahmadning maqola va risolalari hikmatdan yiroq va rostlikdan xoli gaplar bilan to`lib toshgan. Insonlarning Alloh taolo ularga gapirganligini yoki ularga ruhul amin olib kelgan vahiyligini da`vo qilish xayollariga ham kelmagan holda gapirgan oddiy gaplari ham uning da`volaridan ko`ra ma`niliroq va aqlga to`g`ri keladi. Oyatlar yoki Qur`oni karimdan ba`zi jumlalarni olib, ularni o`zidek yoki ba`zisini ba`zisiga qo`shib sahifalarga ko`chirib, bu menga nozil bo`lgan vahiy deb da`vo qilishi uning ochiq-ravshan safsatasidandir.</p>
<p id="i">G`ulom Ahmad o`ziga vahiy nozil bo`lganini aytib, nabiylik va rasullikni da`vo qildi. Lekin, Islomni nasx qiluvchi ekanligini ayta olmadi. Negaki, u e`lon qilgan diniga o`tishdan bosh tortgan omma oldida da`vati besamar ketishidan qo`rqdi. Shu bois o`zining risloatini Islom shariatini nasx qiluvchi emas, balki uni qo`llab-quvvatlovchiligini da`vo qildi. U “Ilhomiy xutba”da quyidagilarni aytgan: “yoki ular Masihga va Mahdiyga zaruratimiz yo`q, Qur`on bizga kifoya qiladi, biz hidoyatdamiz demoqdalarmi? Holbuki, ular Qur`onni faqat poklargina tutishi mumkinligini biladilar. Demak, Alloh tomonidan pok mufassirga ehtiyoj katta va o`sha mufassir ularni anglovchilar qatoriga kirgizadi”.</p>
<p id="i">U buni haq yo`ldan g`aflatda bo`lganlar o`rganishlari va odatlanishlari uchun aytgan. Har vaqt unda amalga oshirishni xohlagan biror hojat paydo bo`lsa hamda bu hojatlarni Qur`on va Sunnat rad etishini bilsa, Sunnatni Shariat usullari qatoridan tushirishga urinadi. Shundan so`ng Qur`onni ta`vil qilish uchun oldin o`tgan botiniy firqasi ochgan eshiklardan birini ochadi. Bu bilan u yangi alohida shariat bilan yuborilganligini da`vo qilmaslikka o`tadi. Zero, bu ishda u va ergashuvchilari nafs va havolari chaqirayotgan narsani qaror toptirmoqdalar. Agar ularga bu Hakim bo`lgan Zot Shori`ning oyatiga xilof deyilsa, o`sha oyatni inkor qiladilar yoki makr hiyla qilgan holda oyatni ta`vil qilishga botiniy firqasi kirgan eshikdan kiradilar.</p>
<p id="title">UNING MAG`RURLANIShI</p>
<p id="i">G`ulom Ahmad mag`rurlanishga va o`zini ulug` qilib ko`rsatishga ega bo`ldi. O`ziga bo`rtirilgan maqtovlardan xohlaganicha yog`dirdi. U “Istifto” kitobida o`ziga Alloh tomonidan xitob deb keltirib o`tgan gaplari jumlasidan quyidagilar ham bor edi: “sen Mendan yolg`izligim va yagonalim martabasidasan. Sen Mendan arshim martabasidasan. Sen Mendan farzandim martabasidasan”. “Ahmad olamning kutilgan rasuli” kitobida kelgan gapida: “haqiqat shuki, Qodir Alloh menga Islomiy avlod Masihi Musaviy avlod Masihidan ulug`roqligini yetkazdi”, degan. G`ulom Ahmad Islomiy avlod Masihidan o`zini nazarda tutgan va bu bilan u Iso alayhis salomdan afzalligini da`vo qilmoqda. Alloh taolo menga “Men seni Isoning moddasidan yaratdim. Albatta, sen va Iso bitta javhardansizlar va bitta narsa kabidirsizlar”, deb xitob qildi, degani ham uning da`volari sirasidandir.</p>
<p id="i">G`ulom Ahmad o`zining bir kitobida vahiy haqida gapirib, so`ngra bir maqomni zikr qilgan. O`sha maqomda Alloh uni kalom bilan bezaganini, ichida gapirishini, uni qalbini arshi qilib tutishini va unga avvalgilarga bergan hamma ne`matlarni berishini aytgan. So`ngra shunday degan: “albatta, agar men hoziroq toifam odamlariga o`sha tavsiflab o`tgan ruhiy maqomda ekanligimni hamda Alloh menga batafsil gapirib o`tganimdek tartiblangan suhbatlashishni berganini aytmasam, ularga aniq zulm qilgan bo`laman”.</p>
<p id="i">Shayx Sanoulloh G`ulom Ahmad yozgan kitobdan olingan jumlalarini aytib o`tgan. Uning urducha va forscha kitoblari bo`lgan. Quyidagilar G`ulom Ahmadning gaplari: “Inb Maryamni gapirishni tark qilinglar, chunki, G`ulom Ahmad undan yaxshiroqdir”. “Alloh menga har bir payg`ambarga bitta-bitta qilib bergan narsani hammasini berdi”. “Alloh menga: “biror narsani xohlagan paytingda seni ishing “bo`l” demoqlikdir. Shunda u bo`ladi”, dedi”. Uning kitoblari shu kabi chegaradan chiqqan jumlalar bilan to`lib toshgan.</p>
<p id="title">U O`ZINING HAQLIGIGA OYaTLAR BORLIGINI DA`VO QILIShI</p>
<p id="i">G`ulom Ahmad “Ilhomiy xutba”da: “meni haqligim to`g`risida kelgan dalillarni sanasangiz, hisobiga yeta olmaysiz”, degan. Lekin, o`sha dalillardan birortasini kunduzi chiroq yoqib topib bo`lmaydi. U o`zining haqligiga dalillar borligini aytib, haq yo`ldan g`aflatda bo`lganlar oldida da`vatini rivoj topishini xohladi. “Ilhomiy xutba”da shunday degan: “agar bu ish va holat Allohdan boshqasi tomonidan bo`lganda, Uning O`zi buni yo`q qilib yuborgan va tepamizga yeru osmonning la`natini jamlagan hamda dushmanlarimning hamma xohlaganlariga erishtirgan bo`lardi”.</p>
<p id="i">G`ulom Ahmadning ko`pgina yolg`on da`volarini qalblariga jaholat o`rnashgan shaxslargina qabul qildilar. Bunday kimsalar esa nabiylik va rasullik maqomini bilishga qodir emaslar hamda nabiylik va rasullikni haq da`vo qilganlar bilan nohaq da`vo qilganlar orasini farqlay ham olmaydilar. Agar insonlar orasida bir toifa fikrlarni rivoj topishi uning haqligia dalil bo`ladigan bo`lsa, bahoiylar to`g`ri yo`lda yurgan toifalar qatorida turar edi. Holbuki, qodiyoniylar ham ularni adashgan firqalardan hisoblashda musulmonlar bilan bir xil fikrdalar. Albatta, botilda savlat bor. Agar ilm ahllari haq qo`lidan tutsalar va uni himoya qilish uslublarini mustahkam qilsalar, botil zaiflashadi yo izi yo`qoladi yoki qaysidir toifaning belgisi sifatida qoladi. Alloh uchun nohaqni haq ustida zulmat qilib ixtiyor qilishida katta hikmat bor.</p>
<p id="i">Ustoz alloma Mavlaviy Sanoulloh G`ulom Ahmadning mazhabini yo`qqa chiqarishga harakat qilib, uning da`volarini kuchli hujjatlar bilan urib tashlagan paytda unga yer yuzi torayib ketdi. Shunda u shayx Sanoullohga xitob qilib, uzun duo yozdi:</p>
<p id="i">“Bismillahir Rohmanir Rohiym.</p>
<p id="i">Ular sendan: “U haqmi?” deb so`rarlar. Ha, Parvardigorim haqqi, albatta, u haqdir.</p>
<p id="i">Hazrat Mavlaviy Sanoullohga. Hidoyatga ergashganlarga salom. Meni yolg`onga chiqarish silsilasi sizlarning “Ahlul hadis” nomli jaridalaringizda uzoq vaqtdan beri davom etmoqda. Sizlar unda meni yolg`onchi, dajjol, buzg`unchi va adashgan ekanligimga hamda kelishi kutilgan Masihlikni da`vo qilishimni Allohga nisbatan yolg`on va to`qima deb, shohidlik bermoqdasizlar. Men sizlarga ko`p ozor berdim. Bunga chiroyli sabr qildingiz. Lekin, Alloh tomonidan haqni etkazishga buyurilganimda sizlar insonlarni mendan to`syapsizlar. Endi men Allohga duo qilaman: ey ko`ruvchi, qodir, biluvchi va xabardor Egam! Ichimdagini bilasan. Agar kelishi kutilgan Masih yolg`on va to`qima bo`lsa, men Seni nazaringda buzg`unchi va kazzob bo`lsam, kecha-yu kunduz meni ishim yolg`on to`qish bo`lsa, ey Egam men Sendan tazarru` va o`tinch bilan meni Mavlaviy Sanoullohdan oldin vafot toptirishingni so`rayman. Uni va jamoasini meni o`limim bilan xursand qilgin. Ey meni yuborgan Zot! Sening muqaddasligingni tutgan holda Sendan meni va Mavlaviy Sanolloh o`rtasini ajratishingni so`rayman. Kim Sening nazaringda buzg`unchi va Sening nazdingda yolg`onchi bo`lsa, uni ichimizda rostguyimizdan oldin vafot toptirgin. <strong>“...Ey Robbimiz, biz bilan qavmimizning oramizni haq ila ochgin. Sen ochuvchilarning yaxshisidirsan”</strong> (<span id="manba">A`rof surasi 89-oyat</span>).</p>
<p id="i">Ushbu duo 1325 yil, Rabiy`ul avval oyining birinchi kuni/15.04.1907da sodir bo`ldi. G`ulom Ahmad bu duodan chamasi bir yil o`tib vafot etdi. Ammo, ustoz Sanoulloh undan keyin ancha yillar mobaynida dinni himoya qilish va o`sha yolg`on mazhabning sharmandagarchiliklarini oshkor qilish uchun harakat qilishdan tinmadi.</p>
<p id="i">G`ulom Ahmad qo`lida payg`ambarligini isbotlovchi hech bir yaroqli dalilyo`qligini juda yaxshi bilardi. Panjobda o`lat kasali tarqashi zaif g`ofillarni ovlash uchun unga qulay fursat bo`ldi. Shu sababli u o`ziga sidqidildan iymon keltirganlar yoki loaqal uni yolg`onga chiqarish va qoralashdan tiyilib, qalblarida unga nisbatan hurmat bo`lganlar ushbu o`latdan najot topishi vahiy qilinganini da`vo qildi. Chunki, u ular bu holatda ushbu balodan najot berishni va`da qilgan kishiga so`ssiz bo`ysunishlarini bilardi. Aslida u shu yo`l bilan ularga aldovni va`da qilib, kaltafahmlarni masxara qilgan.</p>
<p id="title">QODIYoNIYLAR G`ULOM AHMADNI PAYG`AMBARLARDAN AFZAL KO`RIShLARI</p>
<p id="i">Qodiyoniylar G`ulom Ahmadni sahobalar, bu ummatning avliyolari, mujaddid va olimlaridan ustun ko`rish u yoqda tursin, hatto “Ulul azm” payg`ambarlardan ham ustun qo`yishga urinishmoqda. Nabiy sollalohu alayhi vasallamnning sahobalari bilan G`ulom Ahmadning ashoblari o`rtasida farq borligini e`tirof qilmaydilar. Ular G`ulom Ahmadni payg`ambarlar sayyidi Muhammad sollallohu alayhi vasallamga tenglashtirish va ustun qo`yish, uning xalifalarini xulafoi roshidinlarga tenglashtirish, Qodiyon shahrini Makka va Madinaga tengligi va unga qilingan haj Makkaga qilingan hajga tengligini aytadilar.</p>
<p id="i">Ikkinchi xalifa Mirzo Bashir Ahmad: “G`ulom Ahmad ba`zi “ulul azm” payg`ambarlardan afzalroqdir”, degan  (<span id="manba">(“Haqiqatun nubuvva” nomli kitobi 257-sahifa</span>).</p>
<p id="i">Fazl gazetasida: “U ko`p payg`ambarlardan afzal bo`ldi, hatto hamma payg`ambarlardan afzal bo`lishi ham mumkin”, deb yozilgan.  (<span id="manba">Fazl gazetasi, 1928 yil 29-aprel, 14 jildi</span>).</p>
<p id="i">Mazkur gazetaning 1918 yil 28 may 92-son 5-jildida: “Muhammad sollallohu alayhi vasallam sahobalari va G`ulom Ahmad shogirdlari o`rtasida farq bo`lmagan. Lekin, ular birinchi payg`ambarlik kishilari, bular ikkinchi payg`ambarlik kishilaridir”, deyilgan. 3-jildida esa: “Mirzo – Muhammad sollallohu alayhi vasallamdir. Bu “Sof” surasining 6-oyatida kelgan “Iyso ibn Maryam: <strong>“Ey Bani Isroil, albatta, men o`zimdan oldin kelgan Tavrotni tasdiqlovchi va mendan keyin keluvchi Ahmad ismli Rasulning bashoratini beruvchi, Alloh sizlarga yuborgan Payg`ambarman”, deganini esla...”</strong> , degan Alloh taolo so`zining tasdig`idir”, degan iboralar bor.(<span id="manba">“Anvorul xilofa” nomli kitobning 21-sahifa</span>).</p>
<p id="i">Hatto, qodiyoniylar G`ulom Ahmadni avvalgi va oxirgi payg`ambarlar sayyidi bo`lmish Muhammad sollallohu alayhi vasallamdan fazilatli ekanini aytishgan. G`ulom Ahmadning o`zi: “Nabiy sollallohu alayhi vasallamning ruhoniyatlari beshinchi ming yillikda ijmoliy, ya`ni batafsil bo`lmagan sifatlar bilan kelgan. Ruhoniyatlar o`sha qosir davrda o`z chegarasi va avjiga chiqmagan edi. Balki, o`zining yuksalishi va kamoli yo`lidagi birinchi qadam edi. So`ngra bu ruhoniyat kelishi va`da qilingan Masih – G`ulom Ahmad davrida eng go`zal suratda namoyon bo`ldi”, degan. (<span id="manba">(“Ilhomiy xutba”, G`ulom Ahmad qalamiga mansub, 177-sahifa</span>).</p>
<p id="i">U gapining davomida bir she`r aytgan. (Uning mazmuni quyidagicha): U uchun to`lin oy yorildi. Men uchun esa quyosh va oy zulmatli bo`ldi. Buni inkor qilasanmi?”.</p>
<p id="i">G`ulom Ahmadning maqbarasi payg`ambarlar sayyidi Muhammad sollallohu alayhi vasallam maqbaralariga tengligi va afzalligi borasida qodiyoniylar kitoblari va gazetalarida kelgan gaplardan biri quyidagicha bo`lgan: “Kelishi va`da qilingan Masihning oq gumbazini ziyorat qilgan kishi Nabiy sollallohu alayhi vasallamning Madinadagi yashil gumbazlariga xos barakalardan nasibador bo`ladi. Qodiyonga qilingan “katta haj”da bu huzur-halovatdan o`zini mahrum qilgan kishi naqadar baxtsiz”.  (<span id="manba">(“Fazl” gazetasi 1922 yil dekabr oyi, 10-jild, 1848 sonida Qodiyondagi tarbiya bo`limi haqida e`lon qilingan maqola</span>).</p>
<p id="title">QODIYONIYLAR G`ULOM AHMADNING PAYG`AMBARLIGIGA IYMON KELTIRMAGANLARNI KOFIRGA CHIQARILISHI VA MUSULMONLAR SAFIDA EMASLIKLARINI AYTISHLARI</p>
<p id="i">G`ulom Ahmad da`vatini qabul qilmagan musulmonlarni kofir deb hukm qiladi va kitoblarida ularni yahudiylarga o`xshatadi. Ushbular “ilhomiy xutba”da aytgan gaplaridan: “Nabiyyimiz Mustafo Musoning o`xshashi bo`ldi. Islom xalifaligi silsilasi Kaliym alayhissalom xalifaligi silsilasiga o`xshaydi”. Bu muqobala va o`xshatishdan Islom silsilasining oxirida Musaviy silsilaning Masihi kabi bir Masih zohir bo`lishi hamda Masihni kofirga va yolg`onchiga chiqargan yahudiylar kabi uni yolg`onchiga chiqaruvchilar ham chiqishi lozimligi kelib chiqadi. Bu ma`noni u ko`p bor takrorlar edi. Bu o`zini Iso alayhissalomga o`xshatish va da`vatini pisand qilmagan musulmonlarni yahudiylarga o`xshatishdir. U kitoblarida shunga o`xshash gaplarni juda ko`p gapirgan.</p>
<p id="i">Ularning “Ahmadiylikka kirish shartlari” nomli maqolalarida G`ulom Ahmadni yolg`onga chiqaganlar munofiqlar darajasidan ham pastroqligi oshkora aytilgan. Gaplarining iborasi quyidagicha: “shuningdek, ahmadiy kishi ahmadiy bo`lmagan odamga janoza namozi o`qimoqligi joiz emas. Chunki, u bu fe`li bilan Masihga qarshi chiqishda va uni inkor qilishda qattiq turib vafot etgan odamga janoza o`qigan bo`ladi. Holbuki, Alloh munofiqlarga janoza namozi o`qimoqdan man qilgan. Endi Allohning buyrug`iga kofir bo`lganlarga qanday qilib janoza namozi o`qiladi”.</p>
<p id="i">G`ulom Ahmad va uning xalifalari mana shu yangi dinga ishonmaydiganlar kofir, ularning orqasida namoz o`qish joiz emas, ular bilan nikoh muomalasini qilish harom, ularga kofirlarga qilingan muomala qilinadi, deb ochiq aytganlar.</p>
<p id="i">Qodiyoniylarning o`sha vaqtdagi boshlig`i G`ulom Ahmadning o`g`li Mirzo Bashiriddin shunday degan: “har bir musulmon kelishi va`da qilingan Masihning nomini eshitganmi yoki yo`qmi unga bay`at qilmasa kofir va Islom doirasidan chiqqan hisoblanadi”.  (<span id="manba">(“Oynai sadoqat”, Mirzo Bashiriddin ibn G`ulom Ahmad, 35-sahifa</span>).</p>
<p id="i">U bu gapni mahkamada ham ochiq aytdi. U yana shunday degan: “biz Mirzo G`ulom Ahmadning payg`ambarligiga ishonamiz, ahmadiylardan, ya`ni qodiyoniylardan boshqalar uning payg`ambarligiga ishonmaydilar. Qur`onda payg`ambrlardan birining payg`ambarligini inkor qilgan har qanday shaxsning kofirligi ochiq-ravshan aytilgan. Demak, ahmadiylardan boshqalar kofirdir”.  (<span id="manba">“Fazl” gazetasidan</span>).</p>
<p id="i">“Ahmadiylardan boshqasini musulmonligini e`tiqod qilmasligimiz zimmamizdagi vojiblardandir. Agar ularni musulmon deb e`tiqod qilsak, orqalarida namoz o`qishimiz kerak. Zero, ular bizni nazdimizda payg`ambarlardan biriga kofirdirlar”.  (<span id="manba">(“Anvori xilofat”, Mirzo Bashiruddin Mahmud Ahmad, 90-sahifa  </span>).</p>
<p id="i">Aslida payg`ambarlik da`vosini qilish unga iymon keltirmagan har bir shaxsni kofir bo`lishini taqozo qiladi. Qodiyoniylar ayni shunday qilmoqdalar. Ular o`z xutbalari va kitoblarida Mirzo G`ulom Ahmad Qodiyoniyga iymon keltirmagan hamma musulmonlarni kofirga chiqarmoqdalar. Quyida bunga dalil bo`ladigan ularning ba`zi ochiq-ravshan iboralaridan iqtiboslar keltirib o`tamiz:</p>
<p id="i">“Kelishi va`da qilingan Masihga bay`at qilishga qo`shilmaydigan hamma musulmonlar, garchi ular uning nomini eshitmagan bo`lsalarda, Islom doirasidan chiqqan kofirdirlar”.  (<span id="manba">“Oynai sadoqat”, Mirzo Bashiruddin. 35-sahifa</span>).</p>
<p id="i">“Musoga iymon keltirib, Isoga imon keltirmagan yoki Isoga iymon keltirib, Muhammad sollallohu alayhi vasallamga iymon keltirmagan yoki Muhammad sollallohu alayhi vasallamga iymon keltirib, kelishi kutilgan Masihga iymon keltirmagan har bir kishi faqat kofir bo`libgina qolmay, balki kofirlikda mustahkam turgan va Islom doirasidan chiqqan bo`ladi”. (<span id="manba">“Kalimatul fasl”, Bashir Ahmad qodiyoniy, 110-sahifa. “Review of Religions”da nashr qilingan</span>).</p>
<p id="i">“Biz Mirzo alayhissalomning payg`ambarligiga iymon keltiramiz, Ahmadiylardan boshqalar iymon keltirmaydilar. Shu sababli ulardan boshqa hamma Qur`oni karimda kelgan ma`no taqazosiga ko`ra kofirdir. Zero, inkor garchi bitta payg`ambarga nisbatan bo`lsa ham kufrdir.  (<span id="manba">Bashiriddin Mahmud Ahmadning mahkamada qilgan bayonoti. “Fazl” gazetasining 1922-yil 26 va 27 iyunda chiqqan sonida nashr qilingan</span>).</p>
<p id="i">Qodiyoniylar Islom ummatidan ajragan alohida ummat bo`lishlari tabiiy va mantiqiy natijadir. Chunki, ular o`zlariga bu ummat ichida alohida bir mavqeni tanladilar. Ular o`zlarini musulmonlardan ajratib qo`yadigan va ulardan boshqa alohida ummat qilib qo`yadigan sabablarni yuzaga keltirdilar.</p>
<p id="i">Qodiyoniylar musulmonlarga ular Mirzo G`ulom Ahmadning payg`ambarligiga iymon keltirmaganlari uchungina qarshi chiqishda cheklanmadilar. Balki, ular yana bu ishlarida ularni va musulmonlarni birlashtirib turuvchi narsa yo`qligini, ularning Robbisi musulmonlarning Robbisidan boshqa ekanligini, ularning Islomi musulmonlarning Islomidan boshqa ekanligini, ularning Qur`oni musulmonlarning Qur`onidan boshqa ekanligini, ularning aloqalari musulmonlarning aloqalaridan boshqa ekanligini, ularning ro`zasi musulmonlarning ro`zasidan boshqa ekanligini va yana shu kabi gaplarni aytadilar.</p>
<p id="i">Xalifa maqolasida ahmadiylar va ahmadiylardan boshqalar o`rtasidagi farqni jamoasi talabalariga quyidagicha tushuntirib berdi: “...Masih alayhissalom aytdi: “musulmonlarning Islomi bizning Islomimizdan boshqa, ularning ilohi bizning ilohimizdan boshqa, ularning haji bizning hajimizdan boshqadir. Xullas, hamma narsada biz ularga xilof qilamiz”.  (<span id="manba">Qodiyoniylar xalifasi xutbasi “Fazl” gazetasining 1927 yil 27 avgust sonida “Nasoihut tullob” sarlavhasi ostida nashr qilingan</span>).</p>
<p id="i">“Fazl” gazetasining 1931 yil 30 iyul sonida xalifaning boshqa bir xutbasi nashr qilindi. Unda Mirzo G`ulom Ahmad tiriklik vaqtida ahmadiylar orasida bo`lib o`tgan tortishuv aytib o`tilgan. Ulardan bir guruhi: “ahmadiylar o`zlariga diniy ilmlarni o`rganish uchun musulmonlar madrasalaridan alohida mustaqil madrasa qurmoqlari shart emas. Chunki, biz musulmonlarga ozgina masalalarda xilof qilamiz. Buni bizga kelishi kutilgan Masih alayhissalom bayon qilib berganlar. Qolgan masalalarni boshqa madrasalardan ham o`rganishimiz mumkin”, dedi. Boshqa guruh birinchi guruhga qarshi chiqdi. Ular shu tarzda tortishib turganlarida oldilariga Mirzo G`ulom Ahmadning o`zi chiqib keldi. Bo`lib o`tgan gaplarni eshitgach, ularning orasini quyidagi gaplar ila isloh qildi: “biz musulmonlarga Masih vafot etgan yoki vafot etmaganligi va shu kabi masalalardagina xilof qilmaymiz. Balki, ularga Allohning Zotida, Rasul sollallohu alayhi vasallamda, Qur`on, namoz, haj va zakot borasida xilof qilamiz”, dedi. Xullas, G`ulom Ahmad ularga musulmonlar bilan hamma masalalarda xilof qilishlarini aytdi.</p>
<p id="i">Qodiyoniylar o`zlari va musulmonlar orasida bo`lib turgan xilof sababli ko`zlagan asosiy maqsadlariga erishdilar. Ular musulmonlar bilan aloqalarni uzdilar. Oz va ko`p narsada ham musulmonlardan ajragan ummat sifatida o`zlari uchun musulmonlarnikidan boshqacha alohida mustaqil nizom tashkil qildilar.</p>
<p id="i">G`ulom Ahmadning o`zidan o`g`li Bashiriddin hikoya qilib quyidagilarni aytadi: “Biz har bir narsada musulmonlarga xilof qilamiz jumladan, Alloh taoloda, Rasulda, Qur`onda, namozda, ro`zada, haj va zakotda. Biz va ular orasida bularning hammasida jiddiy xilof bor”. (<span id="manba">“Fazl” gazetasi, 1931 yil 30 iyul soni</span>).</p>
<p id="i">“Kelishi va`da qilingan Masih ahmadiylarni ahmadiy bo`lmagan kishining orqasida namoz o`qishdan qaytarishni ta`kidladi. U: “ko`pincha menga xorijdan maktublar keladi. Maktub egalari mazkur holat haqida qayta-qayta so`raydilar. Shuning uchun men ularga aytaman: “mendan shu masala haqida takror-takror so`rasangiz, men sizlarga ahmadiylardan bo`lmagan kishi orqasida namoz o`qish joiz emas, joiz emas, joiz emas”, deb javob beraman”, dedi”. (<span id="manba">“Anvori xilofat”, Mirzo Bashiruddin Mahmud Ahmad, 89-sahifa</span>).</p>
<p id="i">“Kelishi va`da qilingan Masih ahmadiy bo`lmagan kishiga qizini nikohlamoqchi bo`lgan bir ahmadiy kishiga qattiq g`azab qildi. Bu kishi G`ulom Ahmaddan qizini o`sha odamga nikohlab berishga ruxsat berishini bir necha bor so`rab, unga qator sabablarni ko`rsatgan edi. Lekin, u har so`raganda G`ulom Ahmad: “qizingni biroz tutib turgin, uni ahmadiy bo`lmagan kishiga nikohlab bermagin”, deb javob berardi. So`ngra bu kishi Masihni vafotidan keyin qizini ahmadiy bo`lmagan kishiga nikohladi. Birinchi xalifa bu kishini rahbarlikdan bo`shatdi va o`zining olti yil xalifalik qilgan davrida uning qilmishidan bod-bod pushaymon bo`liganiga qaramay tavbasini qabul qilmadi”.  (<span id="manba">“Anvori xilofat”, Mirzo Bashiruddin Mahmud Ahmad, 93-94-sahifa</span>).</p>
<p id="i">G`ulom Ahmad ichida berkitganlarini Islom ulamolari bilishlarini va odamlarni uning fitnasidan ogoh etishlarini bilgan. Shuning uchun ularni ko`p haqorat qilar va tarafdorlariga ularni yomon ko`rishga undardi. U “kutilgan Masih ta`limotlari” nomli kitobida shunday deydi: “hamma tobelarimga nasihatim mavlaviyyani, ya`ni din niqobi ostida inson qonini to`kuvchi va taqvo pardasi ortida gunohlardan eng yomonini qiluvchi musulmon ulamolarni yomon ko`rmoqlaridir”.</p>
<p id="i">“Kelishi vada qilingan Masih ahmadiylardan boshqalar bilan Nabiy sollallohu alayhi vasallam nasoroniylar bilan muomala qilganlaridek muomala qilishgagina ruxsat berdi. Biz bilan ahmadiy bo`lmagan kishilar o`rtasidagi namozni farqladi. Ularga qizlarimizni berishni bizga harom qildi. Ularning o`liklariga janoza o`qishdan qaytardi. Demak, qaysi narsada ular bilan bir xilligimiz qoldi? Insonlar o`rtasidagi aloqa ikki xil bo`ladi: diniy aloqa va dunyoviy aloqa. Diniy aloqa vositalarining eng kattasi – ibodatdagi bir xillikdir. Dunyoviy aloqa vositalarining eng muhimi esa nikohlanishdir. Bizga bu ikki vosita ham harom bo`ldi. Agar ularning qizlarini nikohlash bizga joiz bo`lishini aytsangiz, men: “to`g`ri, bu nasorolarning qizlarini nikohimizga olishimiz joizligiga o`xshaydi”, deyman. Agar nima uchun ahmadiy bo`lmagan kishilarga salom berish joizligini so`rasangiz, men: “Nabiy sollallohu alayhi vasallam ahyon-ahyonda, hatto yaxudiylarning salomiga ham alik olganlari hadisda kelgan” deyman”. (<span id="manba">“Kalimatu fasl”, Bashir Ahmad Qodiyoniy, 69-sahifa. “Review of Religens”da nashr qilingan</span>).</p>
<p id="i">“Agar ahmadiy bo`lmagan kishining bolasi o`lsa, nima uchun unga namoz o`qimasligimiz kerak. U kelishi va`da qilingan Masihga kofir emasku. Men shu o`rinda savol bergan odamdan so`rayman: “Agar ahmadiy bo`lmagan odamning bolasiga janoza o`qish joiz bo`lsa, nima uchun hindiylar va nasorolarning bolalari o`lsa, ularga janoza namozi o`qimaymiz? Ahmadiy bo`lmagan o`sha kishining bolasi ham o`zlaridan biridir. Shuning uchun unga ham janoza namozi o`qish joiz emas”.  (<span id="manba">“Anvori xilofat”, Mirzo Bashiruddin Mahmud Ahmad, 93-sahifa</span>).</p>
<p id="i">Musulmonlar bilan aloqalar va rishtalarni uzish ishi faqat varaqlarda yozilib yoki og`izlarda gapirilib qolib ketgan narsa emas. Balki, qodiyoniylar musulmonlardan voqe`likda ham ajraganliklari juda ko`pchiligi guvoh bo`lgan ayni haqiqatdir. Ular farz nomozlarida ham, janoza nomozlarida ham amalda musulmonlar bilan birga bo`lmaydilar.</p>
<p id="title">QODIYoNIYLARNI MUSULMONLARDAN DEYDIGANLARGA RADDIYaLAR</p>
<p id="i">Qodiyoniylarni qilgan ishlari ular musulmonlar safida emasligini isbotlaydi. Bu qanoatlantiruvchi dalil-hujjat hisoblanib, buning noto`g`riligini hech kim biror aqliy hujjat keltirib, isbotlab bera olmaydi. Lekin, ushbu talabga qarshi chiquvchilar insonlarni ochiq-ravshan hujjatdan burishni va zehnlaridan uni uzoqlashtirishni xohlyaptilar. Ular masalaning mohiyatiga hech qanday aloqasi bo`lmagan boshqa e`tirozlarni keltirishmoqda. Masalan shunday deydilar:</p>
<p id="i">“Musulmonlardan chiqqan har xil firqalar ancha oldindan to hozirgacha biri boshqasini kofirga chiqargan holda davom etib kelmoqda. Agar biri ikkinchisini kofirga hukm qiluvchi har bir musulmon firqalarni bu ummat jismidan ajratib tashlasak, ummatning o`zi qolmaydi va bir oz vaqtdan so`ng asari ham qolmaydi”.</p>
<p id="i">Ayrimlar qodiyoniylarning Islomga qilgan da`vatlari bilan aldandilar. Shuning uchun ular aytadilar: “Qodiyoniylar paydo bo`lganlaridan boshlab, masihiylarga va Islomga qarshi hujum qilgan boshqalarga qarshi Islomni himoya qilishda davom etmoqdalar. Ular yana yer yuzining hamma burchaklarida Islomni yoyishga harakat qilmoqdalar. Bugun ularga shu kabi muomala qilinishi to`g`rimi?”.</p>
<p id="i">Endi mazkur masalalar javoblariga kirishamiz:</p>
<p id="i">1. Shubhasiz musulmonlar judayam yomon kasallikka mubtalo bo`lganlar. U ham bo`lsa, ularning har xil toifalari bir-birlarini doim kofirga chiqarib kelganlar. Ba`zilari bu kasallikka hozirgi kungacha o`lja bo`lmoqdalar. Har qanday insonni har qaysi amal sababli kufrga hukm qilishi noto`g`ridir. Lekin, bu holat qodiyoniylarni musulmonlar safiga qo`shishga va musulmonlardan bir bo`lak qilishga hujjat bo`lmoqligi xato ishdandir.</p>
<p id="i">Ba`zilarning nohaq kufrga chiqarishlaridan takfirning hamma turi muboh emasligi natija sifatida chiqarayotganlarga qarata savol beramiz: ilohlikni yoki payg`ambarlikni da`vo qilgan yo asosiy Islom aqidalaridan ochiq-ravshan chetga chiqqan har bir kishi har doim ham musulmon bo`laveradimi? Far`iy masalalar borasida qilingan arzimas ixtiloflar uchun kufrga hukm qilish yaxshi ish emas. Aksincha qabih ish. Ammo, dinning asosiy asoslari va haqiqatlariga ochiq-ravshan mutlaqo zid e`tiqodda bo`lganlarni musulmon deyish to`g`rimi?</p>
<p id="i">Islom ummati qodiyoniylarni musulmonlardan emas deyishi har xil toifalar bir-birlarini kufrga chiqarish navidan emas. Chunki, qodiyoniylar yangi payg`ambarlik kelganini va unga iymon keltirganlarning hammasi alohida ummat hisoblanishi hamda iymon keltirmaganlarning barchasi kofir ekanligini aytmoqdalar. Shu bois qodiyoniylar musulmonlarni kufrga hukm qilishga kelishib olmoqdalar. Shuningdek, musulmonlar ham ularni o`zlaridan emasligiga kelishdilar. Demak, bu ish asosiy katta xilof ekani ko`rinib turibdi. Buni musulmonlarning har xil firqalari o`rtasida kechayotgan far`iy masalalar borsida qilingan xiloflarga qiyos qilish aslo to`g`ri emas.</p>
<p id="i">2. Shuningdek, shu o`rinda Islomning asosiy qoidalarida musulmonlarga xilof qiladigan, ulardan diniy va ijtimoiy aloqalarini uzgan hamda o`z tarafdorlarini musulmonlardan alohida tartibda shakllantirgan qodiyoniylardan boshqa yana ayrim toifalar ham mavjudligini ta`kidlash lozim. Lekin, ushbu toifalarning ishlari qodiyonilarning amallaridan bir necha jihatdan butunlay farq qiladi:</p>
<p id="i">a) mazkur toifalar musulmonlardan tamoman ajraganlar va ularning saflaridan butunlay chiqib ketganlar. Ularni yo`l chekkasiga tushib qolgan kichkina toshga o`xshatish mumkin. Unga hech kim e`tibor qilmaydi va u ham hech kimga xalaqit bermaydi. Uning turishiga chidasa bo`ladi. Ammo, qodiyoniylar musulmonlar saflariga go`yo ulardan bir bo`lakdek kiryaptilar. Musulsonlarning fikrlarini yoyib, ularning yo`llari va qonun-qoidalariga da`vat qilmoqdalar. Islom nomidan odamlar bilan bahs va munozaraga qirishyaptilar. Shu bilan birga musulmon ummatni parchalab, o`zlarining qatorlariga qo`shib olishga doim tinmay harakat qilmoqdalar. Ular sababli musulmonlar tanazzul va firqalanishdek katta fitnani boshdan kechiryaptilar. Boshqa toifalar ishlariga sabr qilish mumkindir. Lekin, qodiyoniylarning qilmishlariga chidab turishimiz mumkin emas.</p>
<p id="i">b) mazkur toifalarga ergashish masalasi fiqhiy masala xolos. Alohida e`tiqodlari sababli ularni Islomga ergashuvchilardan deb hisoblash mumkinmi yoki yo`qmi? Faraz qilaylik, masalan, ular Islomga ergashuvchilardan emas. Lekin, odamlar tomonidan musulmonlardan deb hisoblansalar, bu bilan musulmonlarga ularning zarari tegmaydi va musulmonlar iymoniga tahdid ham solmaydilar. Shu bilan birga ular sababli ijtimoiy, iqtisodiy hamda siyosiy muammolar hech ham yuzaga kelmaydi.</p>
<p id="i">Ammo, qodiyoniylar musulmonlar orasida o`z fikrlari va aqidalariga da`vat qilishlari Islom ummati shaxslarining yuz minglab iymoni zaiflari iymoniga kutilmagan xatardir. Bu bir tarafdan. Boshqa tarafdan esa ularning da`vatlari muvaffaqiyat qozongan har bir oilada shu zahotiyoq kuchli ijtimoiy muammo kelib chiqishi tabiiy hol. Buning natijasi o`laroq, er xotini bilan ajrashadi, ota bolasi bilan yuz ko`rmas bo`ladi va aka-uka o`rtasida adovat paydo bo`ladi. Hatto, xursandchilik va qayg`ularida ham birga bo`lmaydilar.</p>
<p id="i">Qodiyoniylarning siyosiy qarashlari, intilishlari va maqsadlari borligida shak yo`q. Hech bir holatda bundan ko`z yumib bo`lmaydi. Ular boshidanoq yangi payg`ambarlik da`vosini qilgan har bir shaxs yoki jamoaga da`vatini rivojlanishi va hur mustaqil musulmon jamiyatda o`z g`oyasiga erishishi qiyin bo`lishiga aniq ishonganlar.</p>
<p id="i">Qodiyoniylar qilayotgan da`volarini Islom ummati yoqtirmasligini ham biladilar. Ular da`volariga ishonuvchilar va ishonmaydiganlar orasini musulmon yoki kofir deb ajratadilar. Bu bilan ular musulmonlar jamiyati birligini parchalaydilar. Shuningdek, ular musulmonlar tarixini ham biladilar. Musulmonlar sahobalar zamonasidan to hozirgi kungacha oralarida shu kabi botil da`volarni qilganlar bilan qanday muomalada bo`lganlari ularga maxfiy emas. Yana ular shuni aniq biladilarki, musulmonlar biror marta ham hech bir o`lka va mamlakatda ish tizginini, boshqaruvni va hokimiyatni qodiyoniylarga topshirib qo`ymaydilar. Botil yangi payg`ambarliklar rahbarlariga musulmonlar orasida yordam berish orqali o`sha da`volarga ruxsat ham bermaydilar. Ular bunga musulmonlar kelgusida ham ijozat berishlarini aslo umid qilmaydilar.</p>
<p id="i">Bu gaplardan keyin musulmonlar ichida boshqa toifalar ham bor-ku, degan hujjat bilan qodiyoniylar va ularning fe`llariga sabr qilishni xohlayotganlardan so`ramoqchimiz: “boshqa toifalarda bu kabi xatarli intilish va maqsadlar bormi? Boshqa toifalarning hech biri Islom qonun-qoidalari o`z mazhablariga zarar berishini aytmaydi. Demak, ularning tutgan yo`li qodiyoniylar mazhabidan katta farq qiladi.</p>
<p id="i">Shu o`rinda bizga boshqa bir masalaga duch kelamiz. U ham bo`lsa, oz sonli bo`lgan ahmadiylar toifasi musulmonlardan farqi borligini va ulardan ajralishni talab qilishmoqda. Endi musulmonlar ularni o`zlaridan emasligini aytishlari to`g`ri bo`lmaydimi?</p>
<p id="i">Qodiyoniylar musulmonlar saflariga go`yo ulardan biri sifatida kirib, ular orasida da`vatlarini tarqatmoqchilar. Bu bilan musulmonlar orasida parokandalik urug`larini sochadilar. Ajralish sabablarini musulmonlar vujudga keltirgani yo`q. Aksincha, bularni ahmadiylarning o`zi paydo qildi. Ular o`z jamiyatlarini musulmonlar jamiyatidan ajratdi hamda diniy va ijtimoiy rishtalarini ulardan uzdi. Aslida qodiyoniylar uchun munosib ish o`zlari tanlagan ushbu ajralishga o`zlari taslim bo`lishlaridir.</p>
<p id="title">QODIYoNIYLIK IKKI FIRQA</p>
<p id="i">Qodiyoniylik G`ulom Ahmad va uning xalifasi Nuriddin davrida bitta mazhab bo`lgan. Lekin, Nuriddinning hayoti oxirida qodiyoniylar o`rtasida ba`zi ixtiloflar boshlandilar. Nuriddin o`lganda ular ikkiga bo`lindilar. Bittasi Qodiyon shu`basi bo`lib, ularning rahbari Mahmud ibn G`ulom Ahmad bo`ldi. Keyingisi Lohur shu`basi bo`lib, ularning rahbari Qur`onni ingliz tiliga o`girgan Muhammad Ali bo`ldi. Qodiyon toifasi aqidasining asosi G`ulom Ahmad yuborilgan payg`ambar ekanligiga e`tiqod qilishdir. Lohur toifasi mazhabi esa G`ulom Ahmadda payg`ambarlik sobit bo`lmagani lekin, uning kitoblari nabiylik va rasullik da`vosi bilan to`lib toshganini aytishadi.</p>
<p id="i">Lohur tifasi kitoblarida uchrayotgan zalolat Iso alayhissalomning otasiz tug`ilganlarini inkor qiliishdir. Toifa rahbari Muhammad Ali Iso alayhissalom Yusuf Najjorning o`g`li deb ochiq aytadi va ba`zi oyatlarni o`sha aqidasiga muvofiq tarzda o`zgartirishga urinadi. Ularning “Islomiy majalla” nomli jurnali doktor Marksning bir maqolasini chop etdi. Unda: “Muhammad alayhissalom Yusuf Iso alayhissalomning otasiligini ochiq aytgan” degan gaplar bor. Ular bunga biror kalima ham izoh bermaganlar. Chunki, bu ularning mazhabiga muvofiq keladi. Shuningdek, Muhammad Ali Qur`onni so`zma-so`z tarjima qilgan. So`ngra sahifa ostiga hoshiya yozib, unda so`zma-so`z qilgan tarjimasini ta`vil qilgan. Ta`vil jarayonida u o`zining mazhabiga to`g`ri keladigan yo`lni tutgan. Masalan, “Bani Isroilga Payg`ambar qiladir. U:  <strong>«Albatta, men sizga Robbingizdan oyat-mo`jiza keltirdim, men sizlarga loydan qushga o`xshash suvrat yasayman, unga puflasam, Allohning izni bilan qush bo`ladi. Alloh izni bilan tug`ma ko`r va peslarni tuzataman va o`likni tiriltiraman. Sizlarga nimani yemoqdasizu, nimani uyingizda saqlayapsiz–xabarini beraman. Agar mo`min bo`lsangiz, albatta, bunda sizga oyat-belgi bordir”</strong>(<span id="manba">Oli Imron surasi, 49-oyat.</span>) oyatini ta`vil qilishda mo`jizalarni inkor qiluvchilar tarafida turgan. Oyat ma`nolarida u Qur`on sof arab tilida nozil bo`lganini bilmaydigan odam kabi tasarruf qilgan.</p>
<p id="i"><strong>Qur`oni karimni qodiyoniycha tarjimasi</strong></p>
<p id="i">U mazkur tarjimasini boshqa shaharlarda ham tarqatdi. Lekin, u tarjimasida o`zining qodiyoniy toifasiga mansub ekanligiga ishora qilmadi. Sababi, ushbu tarjimani o`qiganlar Muhammad Alining tarjimasi Qur`onni hurmat qiladigan va uni ingliz tilidagi ma`nolarini tarqatish bilan Qur`onga xizmat qiladigan musulmon kishi tarafidan qilingan tarjima hamda inglizcha gaplashadiganlarni Allohning kitobi, uning go`zalliklari va haq ta`limlaridan bahramand qilmoqchi deb o`ylashlari uchun bo`lgan. Lekin, bu tarjima xato, buzuq va yolg`onchi tarjima ekanligi ko`rinib turibdi. Ushbu tarjimada u kalimalarni o`z o`rnidan o`zgartirgan, oyatlarni o`z mayliga qarab ta`vil qilgan hamda qalbida musulmonlar jamoasiga bo`lgan adovatiga shifo bo`lishi uchun Qur`onga xohlaganicha zalolat va botil narsalarni kiritgan. Chunki, musulmonlar qodiyoniylar boshlig`ini musulmonligini inkor qiladilar hamda uni va unga ergashganlarni Islom doirasidan chiqaradilar.</p>
<p id="i">Qodiyoniylik toifasiga mansub pokistonlik Mirzo Muborak Ahmad ismli shaxs Saudiya Arabistoni mamlakatiga shu tarjimani jo`natgan. Bu tarjima Makkai mukarramadagi “Robitatul olamil islamiy” tashkilotiga o`rganib chiqishlari va bu borada shar`iy fikr aytishlari uchun topshirilgan.</p>
<p id="i">Robita bosh kotibiyati bu tarjimani o`zgartirishlar, xatolar va Alloh taoloning Kitobiga qarshi hujum deb bildi. Bu ish botil ta`villar va oyatlarga o`ziga mos bo`lmagan ma`nolar berish hisoblanib, bunga Islom rozi bo`lmaydi hamda ulug` musulmon mufassirlar ham inkor qiladi. Shu sababli uchun Robita bosh kotibiyati ushbu tarjimani o`rganib chiqib, tafsilotlari bilan qaror chiqarishlari uchun “Robita madaniy bo`lim komissiyasi”ga topshirdi. Bu komissiya mazkur tafsirni o`rganib chiqqandan so`ng qarorni bosh kotibiyatga taqdim qildi. Bosh kotibiyat esa uni 1391 hijriy yilning Sha`bon oyidagi 13 sessiyasida ta`sisiy majlisga ko`rsatdi. Natijada ta`sisiy majlis qarorida quyidagi gaplar kelgan:</p>
<p id="i">Hindistondagi G`ulom Ahmad Qodiyoniyga mansub qidiyoniylik toifasi, shubhasiz Islomdan chiqib ketgan zalolatdagi toifalardandir. Chunki, bu toifa botil e`tiqodlarni din sifatida tutib, o`zini buzuq firqalarga mansubligini bildirdi va oliyjanob Islom dini qat`iy harom qilgan munkar ishlarni qildi.</p>
<p id="i">Quyidagilar qodiyoniylar hamma yurtlardagi o`z tarafdorlari orasida yoygan e`tiqodlaridandir:</p>
<p id="i">- bu toifaning boshlig`i o`ziga o`n mingdan ko`proq oyat vahiy qilinganini aytadi;</p>
<p id="i">- kim uni yolg`onga chiqarsa kofir bo`ladi;</p>
<p id="i">- u Muhammad sollallohu alayhi vasallamdan keyin payg`ambar qilib yuborilgan;</p>
<p id="i">- unga nozil qilingan vahiy Qur`on, Tavrot va Injil kabidir;</p>
<p id="i">- Masih alayhissalomning ruhi uning ichiga tushgan;</p>
<p id="i">- Musulmonlarga Qodiyonga haj qilish farz;</p>
<p id="i">- Qodiyon Makka va Madina kabi muqaddas shahar;</p>
<p id="i">- Qur`oni karimda “Masjidul Aqso” deb Qodiyon nazarda tutilgan.</p>
<p id="i">Ularning bundan boshqa ochiq zalolat va kufr e`tiqodlari raislarining “Barohinu ahmadiya”kitobi va “Tablig`” risolasida kelgan. Bundan tashqari ular yana kitoblarida yozilmagan har xil da`volarni ham qilganlar. Bu bilan o`sha paytdagi qodiyoniylar Hindiston ustidan hukmron inglizlarga laganbardorlik qilganlar. Inglizlarni shaharlarga hukm o`tkazishga, uni egallab olishga, zolim mustamlakachilarga qarshi jang qilmoqchi bo`lgan musulmonlarning shavkatini sindirishga va qasdini to`xtatishga uringanlar.</p>
<p id="i">Bu zalolatlar, buzuq va fitnali da`volar toifaning hamma zamon va makondagi shiori va tashviqotidir. Ular Islomga va musulmonlarga hiyla qilmoqdalar. Musulmonlarni adashtirishga, o`zlarining kufrlariga ergashtirishga va bayroqlari ostida birlashtirishga harakat qilmoqdalar. Ularning Islomga hiyla qilish va musulmonlarni adashtirish yo`lida qo`llagan eng katta qurollari Qur`oni karim ma`nolarini tarjima qilganlaridir. Bu tarjimada ular kalimalarni o`z o`rnidan o`zgartirdilar va oyatlarni zalolatlariga muovfiq botil ta`vil qildilar. Ular o`zlari va da`vatlari uchun makon qilgan hamda barcha musulmonlarni, hatto Islom ta`limlaridan bexabar musulmon bo`lmaganlarni ham adashtirish uchun masjid va madrasalar qurgan hamma shaharlarga shu tarjimani tarqatdilar. Ular o`zlarini Ahmadiylar deb nomlashlari va farzandlariga Muhammad, Ahmad, Ali va Bahouddin kabi islomiy ismlar qo`yishlari ham bir aldovdir.</p>
<p id="i">Adashgan Muhammad Ali yozgan va yoygan tarjimani kodiyoniylar boshqalarni adashtirishga vosita qilib tutdilar. Ular Qur`oni karimning tarjimasi deb da`vo qilgan ushbu tarjima va shunga o`xshash ular tomonidan yozilgan hamma tarjimalar botil va buzg`unchi tarjimadir. Bu tarjimani Qur`oni karim va uning oyatlari uchun yozilgan, Rasululloh sollallohu alayhi vasallamdan, sahobalardan, tobeinlardan hamda turli asrlarda yashab o`tgan ulamolardan bizga meros bo`lib o`tib kelayotgan sahih tafsirlar rad qiladi va yolg`onga chiqaradi. Unda sog`lom aql inkor qilib, Qur`oni karimning balog`atli nazmi ham yuz o`giradigan va o`zlarining yo`llarini quvvatlashni maqsad qilgan fosid ta`villar bor. Shuning uchun ta`sisiy majlis bir ovozdan qaror qildi:</p>
<p id="i">- Qur`oni karimni buzuvchi toifa tomonidan yozilgan mazkur tarjima botil;</p>
<p id="i">- Islom o`lkalarida va boshqa yurtlarda yashovchi musulmonlarni ushbu tarjimadan hamda qodiyoniylar tomonidan bitilgan shu kabi tarjimlardan ogoh etilsin;</p>
<p id="i">- Bu qarorni odatiy nashr vositalarida chiqarilsin;</p>
<p id="i">- Bu tarjimadan islomiy tashkilotlar xabardor qilinsin. Chunki, ular Allohning kitobiga va barcha musulmonlarga yordam berish yo`llarini tutadilar hamda Islomning muqaddosotlarini himoya qilishni, xato va buzuq tarjimalarni rad qilishni, buzg`unchi va Islomdan yiroq bu toifaning hiylalaridan boshqalarni ogoh etishni o`z zimmalariga oladilar.</p>
<p id="i"><strong>Majlis yana qaror qildi:</strong></p>
<p id="i">Shayx Abul Hasan Nadaviy, shayx Abul A`lo Mavdudiy va shayx Muhammad Xidr Husayn tomonidan yozilgan uchta risolaga Robita nomidan ushbu botil tarjima to`g`risida shari`at hukmini bayon qilgan holda tarixiy kirish so`zi yozish va bu risolalarni bir necha tillarga tarjima qilib, Islom olamiga barcha nashr yo`llari bilan nashr qildirish ta`sisiy majlis a`zosi fazilatli shayx Hasanayn Muhammad Maxluf zimmasiga yuklatilsin. Alloh taolo xiyonatchilarning hiylasiga yo`l bermaydi.</p>
<p id="title">ULAMOLARNING QODIYoNIYLIKKA QARShI ChIQIShLARI</p>
<p id="i">Ushbu fitna va chirkin zalolatlar musulmonlarni dahshatga soldi. Natijada o`sha paytdagi Islom ulamolari va fikr yetakchilari qodiyoniylik fitnasidan dahshatga tushdilar va unga qarshi qalamlari tillari vaa ilmlari bilan kurashdilar. Ular qodiyoniylik dini va jamoasini bino qilgan ingliz davlati davrida imkon darajalarining eng yuqori cho`qqisida harakat qildilar. Bularning boshida shayx Muhammad Husayn Batolaviy, ulamolar kengashi ta`sischisi Mavlono Muhammad Aliy, shayx Sanoulloh Amritsariy va shayx Anvarshoh Kashmiriy turdilar. Islom ulamolarining hamma davrda ularga qarshi kurashish ketma-ketliklari keyingi davlarda ham davom etib kelmoqda.</p>
<p id="i">Qodiyoniylik toifasi Islom diniga zid ishlar qilib, Muhammad sollallohu alayhi vasallamning payg`ambarliklariga qarshi chiqdilar. Shuning uchun Islom ulamolari bir ovozdan qodiyoniylikni Islomga qarshi fitna hamda Islomdan ajralgan alohida din ekanini ochiq-ravshan aytganlar. Shu bilan birga ochiqchasiga bu adashgan toifani musulmonlar jamoasidan ajratishga chaqirganlar.</p>
<p id="i">Shu ishga muvaffaq bo`lganlardan Islom mutafakkiri doktor Muhammad Iqboldir. U o`zining asarlarida qodiyoniylik Muhammad sollalohu alayhi vasallamning payg`ambarliklariga qarshi ekanligini, Islomning ziddiga fitna va alohida din ekanini ochiq aytdi. Shu bilan birga qodiyoniylar buyuk Islom ummati tarkibiga kirmagan alohida ummat ekanini ham ta`kidlagan. U G`ulom Ahmad bilan bir joy(<span id="manba">Qodiyoniylik asosochisi va alloma Muhammad Iqbollar bir joydan, ya`ni Panjobdan bo`lganlar. Uy egasi bo`lgan inson uy ichida nimalar borligini yaxshi biladi. U tashqarida turib xabardor bo`lgan kishidan yaxshiroq ma`lumot bera oladi.</span>)dan bo`lganligi sababli, qodiyoniylik dinini talab-maqsadlarini daqiq va keng bilgani uchun ularga raddiya beruvchilarning avvalida turganlardan bo`ldi. U qodiyoniydarni musulmonlardan ajraganligiga va ularni inobatga olinmagan oz sonlilar, deb e`tibor qilishga chaqirgan birinchi kishidir. Muhammad Iqbolning maqola va ma`ruzalaridan ba`zi joylarini keltirib o`tamiz:</p>
<p id="i">Doktor Muhammad Iqbol: “Qodiyoniylik Muhammad sollalohu alayhi vasallamning payg`ambarlikgariga raqobat qila oladigan bir payg`ambarlik asosida yangi toifa ta`sisi uchun tuzilgan harakat” (<span id="manba">Gazeta bu masalani 1935 yil 10 iyunda chiqqan sonida nashr qilgan</span>), degan masalani qo`zg`agan Hindistondagi “Statesman” nomli eng asosiy inglizcha gazetaga yo`llagan maktubida shunday deydi: </p>
<p id="i">“Qodiyoniylik arab millatidan chiqqan Payg`ambar sollallohu alayhi vasallam ummatidan hind millatiga mansub payg`ambar ummatini yasashni xohlyapti”. Bu gap “nima uchun musulmonlar qodiyoniylikni Islomdan ajratishga bel bog`ladilar? Bu ham musulmonlarning toifalaridan biri emasmi?”(<span id="manba">Hindistondagi rahbarlar qodiyoniylik fikrini olqishladilar. Chunki, bu Hindistonga muqaddaslikni berib, musulmonlar yuzlarini Hijoz o`rniga Hindiston tarafga qaratadi. Shunda ular Hindistonni qibla va ruhiy markaz qilib oladilar. millatchilik ularda o`ylagan narsalarini kuchaytirib turadi.</span>) degan marhum Hindiston bosh vazirining gapiga ham javob tariqasida keltirilgan edi. </p>
<p id="i">Yana uning aytishicha, qodiyoniylik Hindistonda Islom dinining ijtimoiy hayotiga xatari jihatidan yahudiylar nizomiga qarshi qo`zg`olon qilgan “Spinoza”ning aqidalari xataridan ham yomonroqdir.</p>
<p id="i">Alloh taolo Mahammad Iqbol qalbiga “xatmun nubuvva”, ya`ni payg`ambarlar so`nggisi aqidasining muhimligini soldi. Bu aqida Islom tabiatini va islomiy ummat birligini ushlab turuvchidir. Bu aqidaga qarshi chiqish hech qanday oliyjanoblik va marhamatga loyiq emas. Chunki, bu aqidaga qarshi chiqish yuksak Islom poydevorini buzuvchi lom singari amal qiladi. Mahammad Iqbol mazkur “Statesman” gazetasiga yuborgan maktubida quyidagilarni aytadi:</p>
<p id="i">“Mahammad sollalohu alayhi vasallam payg`ambarlarning oxirgisi aqidasi Islom dini va boshqa dinlar o`rtasini nozik jihatdan ajratib turuvchidir. Boshqa dinlar tavhid aqidasi va Muhammad sollalohu alayhi vasallam payg`ambarliklari aqidasida musulmonlar bilan bir xil. Lekin, ular Hindiston brahmanlari kabi vahiyni davom etishi va payg`ambarlikni boqiyligini aytishadi. Mana shu ajratib turuvchi jihat sababli inson har qanday toifani Islomga aloqador yoki undan ajraganligiga hukm qila oladi. Tarixda biror bir toifani shu chegaradan o`tganini bilmayman. Faqatgina Erondagi bahoiylar toifasi “xatmun nubuvva” aqidasini inkor qilgan. Lekin, bu toifa odatda musulmonlarga nisbatan qo`llaniladigan musulmon so`zining ma`nosiga to`g`ri keladigan musulmon emasligini va mustaqil toifa ekanini e`lon qilgan”.</p>
<p id="i">“Biz Islomni Alloh vahiy qilgan din deb e`tiqod qilamiz. Lekin, Islomni jamiyat sifatida, ummat sifatida yuzaga kelishi Muhammad sollalloh alayhi vasallamning shaxsiyatlariga taqaladi. Qodiyoniylar ikki yo`ldan birini tanlashlari, ya`ni musulmonlardan ajralganliklari borasida bahoiylarning yo`lini tutishlari yoki Islomdagi “xatmun nubuvva” aqidasini bayon qilib beruvchi hadis va oyatlarni har xil ta`vil qilishni tark qilishlari lozim. Ularning siyosiy ta`villari musulmonlar jamiyatida qolishga qattiq uringanlaridan rivojlanmoqda. Chunki, ular bu nomni ishlatib, siyosiy maqsadlariga erishadilar. Ushbu maqsadlarga esa faqat musulmonlik nomi ostidagina erishish mumkin”.</p>
<p id="i">“Islomdan ajraganlik va yangi payg`ambarlik asosida tiklangan diniy belgiga ega bo`lgan hamda shu yangi payg`ambarlikni tasdiqlamaydigan hamma musulmonlarni kofir deydigan har qanday jamiyatga musulmonlar Islomning salomatligiga jiddiy xatar sifatda qaramoqlari lozim. Islom payg`ambarlik tugaganlik aqidasi asosida bo`ladi”.</p>
<p id="i">1953 yilning noyabr oyida Karachi shahrida katta konferensiya o`tkazildi. Unda sharqiy va g`arbiy Pokistonning hamma tarafidagi islomiy firqalarni tushuntirib bera oluvchi ishonchli va murojaat qilinadigan ulamolardan bir guruhi qatnashdi. Ular birgalikda hukumat komissiyasi tashri`iy majlisga taqdim qilgan tavsiya va takliflarni ko`rib chiqib, bir turdagi taklif va islohatlarga kelishib oldilar. Ulardan ba`zilari quyidagilar: “Biz tashri`iy majlisdan Mirzo G`ulom Ahmad Qodiyoniyni o`zlari uchun diniy rahbar sifatida bilib, e`tiqod qiladiganlarning hammasini mamlakatdagi inobatga olinmagan oz sonlilar qatoriga qo`shishilarini hamda ularga parlament mansablaridan Panjob hududi uchun bitta mansab tayinlashlarini talab qilamiz”.</p>
<p id="i">Ulamolarning qolgan takliflari ham shunchalik aniq va aqlga to`g`ri keladigan ediki, hatto dushmanlar bu takliflar ichida biror kamchilik topa olmaydigan darajada ularni ojiz qoldirib tilini bog`lab qo`yadi. Agar ayrimlar shu takliflar haqida nimadir deyayotgan bo`lsalar, mamlakat ziyolilari orasida o`sha gaplarning hech qanday vazni va qiymati yo`q.</p>
<p id="title">QODIYoNIYLARNING ISLOMNI HIMOYa QILISh NIQOBI OSTIDA MUSTAMLAKAChI HUKUMAT FOYDALARINI AMALGA OShIRIShLARI</p>
<p id="i">Qodiyoniylar din deb istagan da`volarini bajarishi va musulmonlar jamiyatida har qanday fitna va tafriqa urug`larini sochishi faqat kimlarnidir pinjida va boshqaruvida kuzatilishi mumkin. Qodiyoniylar boshidanoq buning barchasini juda yaxshi bilardilar. Shuning uchun ular Islom ummatini doimo o`lja tutadigan ov maydonlariga xo`rak sifatida qo`yadilar. Chunki, ular odamlarni o`z fikrlari va dinlariga Islom dini va shariati qurollaridan yordam olgan holda Islom nomi ostida da`vat qiladilar. Ular ingliz hukumatini o`zlarining vafodorligi va sidqidilligiga ishontira oldilar hamda shu paytning o`zida bemalol va bezbetlarcha musulmonlar safida qarshlikka uchramaslikka va ularni adashtirish ustida ishlashga imkon topdilar.</p>
<p id="i">Shu o`rinda aytayotan gaplarimizga Mirzo G`ulom Ahmadning bayonotlari va tarafdorlarining so`zlaridan juda ko`p misollar keltirishimiz mumkin. Lekin, ba`zi bayonotlarni keltirish bilan kifoyalanamiz:</p>
<p id="i">“bu hukumat, ya`ni Britaniya hukumati bizga juda ko`p yaxshilik qildi. Bu hukumatni bizga behisob mehnati singan. Agar biz bu davlatdan chiqib ketsak, Makkadan ham Qustantiniyyadan ham panoh topa olmaymiz. Endi qanday qilib xayolimizda bu hukumat to`g`risida biror yomon gumon kechishi mumkin”. (<span id="manba">“Al-Malfuzotul ahmadiyya”, 1-jild. 146-sahifa</span>).</p>
<p id="i">“Men bu ishimni Makkada ham, Madinada ham, Rumda ham, Shomda ham, Forsda ham, Kobulda ham yaxshi va to`liq bajara olmayman. Lekin, uning haqqiga zafar va g`alaba tilab duo qilayotgan ushbu hukumat soyasida bajarishim mumkin”.  (<span id="manba">“Tablig`ur risola”. Mirzo G`ulom Ahma,d 6-jild. 69-sahifa</span>).</p>
<p id="i">“Ozgina o`ylab ko`ringlar, agar bu hukumat soyasidan ketsangiz, dunyodagi qaysi yer sizlarga panoh bo`ladi? Sizlarni o`z bag`riga oladigan biror hukumatni menga aytinglar-chi? Hamma islomiy hukumatlar sizlarga nisbatan g`azabdan barmoqlarini tishlaydilar. Sizlarga zarar berish uchun qulay fursatni kutadilar. Sizlarni qatl qilish ilinjida payt poylaydilar. Chunki, sizlar ularning nazarida kofir va murtadsizlar. Sizlar bu ulug` ne`matni, ya`ni Britaniya hukumatini mavjudligi ne`matini qadrini bilinglar. Shuni aniq bilinglarki, Alloh taolo ingliz hukumatini bu mamlakatda barqarorligini ta`minlashi sizlarga faqat foyda keltiradi. Agar bu hukumatga biror musibat yetsa, bu ofat sizlarni ham halok qiladi...</p>
<p id="i">Agar men aytayotgan gaplarga hujjat-dalil so`rasangiz, boshqa hukumat soyasida bo`lib ko`ringlar. O`shanda sizlarga qanday musibatlar yetishini darhol bilib olasizlar. Ammo, ingliz hukumati sizlar uchun rahmat va barakadir. Alloh taolo sizlarni saqlash uchun bino qilgan qo`rg`ondir. Yurak-yuraklaringizdan uning qadrini bilinglar. Inglizlar sizlarga qarshi chiqayotgan bu musulmonlardan ming marta yaxshiroqdir. Chunki, ular sizlarni xor qilishni xohlamaydilar va sizlarni qatl qilishni vojib, deb bilmaydilar”.  (<span id="manba">“Nasihatun g`oliyatun liljamoa”. Mirzo G`ulom Ahmad, “Tablig`ur risola” tarkibiga kiritilgan. 1-jild. 123-sahifa</span>).</p>
<p id="i">“Fors hukumati bobiyya firqasi asoschisi Mirzo Ali Muhammad Bobga va uning bechora tarafdorlariga qanday muomala qilgani xalqlar tarixini bilganlarga maxfiy emas. Ularga hukumat turfa musibatlarni keltirgan. Buning sababi faqat diniy ixtilof bo`ldi xolos. O`zini ovrupa davlati deb nomlagan Turkiya hukumati 1863-1893 yillar oralig`ida bobiyya-bahoiyya firqasi asoschisi Bahoullohga va uning ergashuvchilariga qanday munosabatda bo`lgani ham katta-katta tarixiy voqealardan xabardor kishilarga sir emas. Birinchi ularni Qustantiniya qamoqxonalariga so`ngra boshqa qamoqxonalariga tashladi. Biz dunyoda faqat uchta katta davlat[12]ni bilamiz. Bularning hammasi diniy tarafkashlik va madaniyat hamda rivojlanish davriga to`g`ri kelmaydigan tor fikrda edilar. Bu holat bizni ahmadiylarning hurriyati faqat Britaniya tojiga mustahkam bog`liqligiga ishontiradi.</p>
<p id="i">Qodiyoniylar Britaniya hukumati o`zlari uchun Alloh tarafidan berilgan fazl hamda Uning rahmati soyasi ekanligiga tilyog`machilik va riyokorlik qilmasdan, balki chin yurakdan ishonmoqlari Mirzo alayhissalom Alloh tomonidan yuborilgan payg`ambar va muqaddas kishi ekanligini e`tiqod qiluvchi hamma rostgo`y ahmadiylar zimmalaridagi vojiblardandir. Yana ingliz hukumatining hayoti o`zlarining hayoti ekanligiga chin va yagona haqiqat deb e`tiqod qilmoqlari lozim”.  (<span id="manba">“Fazl”gazetasi, 1914 yil 13 sentyabrda chiqarilgan soni</span>).</p>
<p id="i">Gohida G`ulom tarafdorlariga xitob qilib shunday deydi: “doimo ingliz hukumati sizlar uchun rahmat va baraka ekanini yodda tutinglar. Bu hukumat sizlarni himoya qiluvchi qalqondir. Inglizlar dushmaningiz bo`lgan musulmonlardan ming marta yaxshiroqdir”.</p>
<p id="i">G`ulom Ahmad “kutilgan Masih ta`limotlari” nomli kitobida shunday deydi: “Tobelarimga bu ingliz hukumatini qadriga etishlari hamda unga tashakkurlarini va yaxshilik, sadoqat va chiroyli itoat ila e`tiroflarini izhor qilmoqlari vojibdir”.</p>
<p id="i">Doktor Zakiy Kirom Berlindan “Hazramavt” jaridasiga maqola yozdi: unda Berlindagi qodiyoniylar haqida gapiradi. Ushbu maqola jaridaning 1351 yil 8 muharram shanba kuni bosib chiqarildi. Maqolada u amir Shakib Arslon bilan qodiyoniylar Berlinda qurgan masjidni ziyorat qilganini va u yerda imom ularga G`ulom Ahmadning o`zi yozgan kitobini ko`rsatganini aytgan. Amir undan ba`zi jumlalarni keltirib, G`ulom Ahmad Alloh uni ingliz hukumati bayrog`i ostida musulmonlardan yiroq qilib dunyoga ketirgani uchun Unga hamd aytganiga e`tibor qaratgan.</p>
<p id="i">Ayrimlar aytadilar: “musulmonlar ichida qodiyoniylardan tashqari bir qancha toifalar mavjud. Ular katta jamoatga asosiy hisoblangan aqidada xilof qilishlari unchalik katta emas. Aslida ular ham musulmonlardan qodiyoniylarning ajralishi kabi ajraldilar. Musulmonlar bilan diniy va ijtimoiy aloqalari ham uzildi. Bu toifalarni ham ummatdan ajratasizlarmi? Yoki qalblaringizdagi qodiyoniylarga nisbatan g`azab sababli bu kabi muomalani faqat ularga xoslaysizlarmi? Boshqa toifa va firqalarni emas, balki faqat qodiyoniylarni yagona musulmon ummatdan ajratishga qat`iyat bilan turishingizga ularning aynan qaysi jinoyatlari sabab bo`lmoqda?”.</p>
<p id="i">Haqiqatini olganda bu noto`g`ri tushuncha. Mirzo G`ulom Ahmadning bayonotlari to`g`risida chuqurroq fikr yuritish lozim. Chunki, bu ularga ushbu yangi toifaning asoschisi Islomga da`vat qilish va uni himoya qilish ortida nimalarni istaganini ochib beradi.</p>
<p id="i">Mirzo “Tiryoqul qulub” nomli kitobining 307-sahifasida shunday yozadi:</p>
<p id="i">“Yigirma yildan beri jo`shqin g`ayrat bilan forscha, arabcha, inglizcha va urducha kitoblarni tarqatishda davom etmoqdaman. Bularda quyidagi tushunchalar qayta-qayta takrorlanmoqda: musulmonlar ingliz hukumatiga vafodor sodiq do`st bo`lsinlar. Jihoddan, qon to`kuvchi Mahdiyni kutishdan hamda Qur`onda kelmagan o`ta zaif gumonlardan o`zlarini tiysinlar. Shunday qilishlari ularga vojib. Bo`lmasa, Allohnnig nazdida gunohkor bo`ladilar. Agar ular adashib, bu xatoni qilishda davom etsalar, loaqal bu yaxshilik qiluvchi hukumat ne`matiga noshukur bo`lmasliklari va shu hukumatga vafosizligi ila Allohning huzurida gunohkor bo`lmasliklari lozim”.  (<span id="manba">Qodiyondagi “Ziyoul islom” bosmaxonasida 1902 yil 28 oktyabrda chop qilingan. “Oliy hukumat janoblariga hokisorona iltimos” mavzusi ostida 3-ilova</span>).</p>
<p id="i">Yana ushbu hokisorona iltimosning o`zida quyidagi jumlalar ham kelgan:</p>
<p id="i">“Mana endi yaxshilik qiluvchi hukumatim janoblariga dadillik ila aytish vaqti keldi: Bu mening o`tgan yigirma yil mobaynida bajargan xizmatlarim. Britaniyalashgan hind oilalaridan hech bir islomiy oila bu kabi xizmatlarni bajarishi mumkin emas. Yana ko`rinib turibdiki, mazkur ta`limotlarni uzoq muddat, ya`ni yigirma yil davomida insonlarga talqin qilishda davom etish munofiq kishining yoki shaxsini yaxshi ko`ruvchi kishining amali bo`lishi mumkin emas. Balki, bu qalbi ixlosga to`la va shu hukumatga sodiq kishining amalidandir.</p>
<p id="i">To`g`ri, payg`ambarligim rostligi to`g`risida boshqa din vakillari bilan tortishganimga iqrorman. Shuningdek, masihiy missionerlar ziddiga munozara va mujodala kitoblarini tarqatishda davom etdim. Yana iqrormanki, ayrim masihiy missionerlar va missiyalari kuchayib, haddan oshib ketgan paytda, ayniqsa, “Nuri afshon” nomli masihiy gazetasida makkorlik va axloqsizlikka to`la maqolalar nashr qilinganda, ularga raddiyalar berdim. Ushbu maqola mualliflari Nabiyimiz sollallohu alayhi vasallam sha`nlarida bu kishi o`g`ri, talon-taroj qiluvchi, yo`lto`sar va zinokor bo`lgan degan gaplar kabi har xil so`zlar aytdilar. Alloh asrasin. Ular yuzlab sahifalarda u zot sollallohu alayhi vasallamga nisbatan bu kishi o`z qizini yomon niyatda sevib qolgan. Shu bilan birga yolg`onchi bo`lgan. Talon-taroj va qon to`kish mashg`uloti bo`lgan deb yozdilar.</p>
<p id="i">Mazkur kitoblar va gazetalarni o`qib, menda bu gap-so`zlar musulmonlar qalblariga ta`sir o`tkazish xavfi paydo bo`ldi. Chunki, ular tez ta`sirlanuvchi ummat bo`lganliklari uchun bu gap-so`zlardan ta`sirlanib qolishlari mumkin. Mazkur omillar sababli va musulmonlarni to`lqinlanish jazavalarini pasaytirish maqsadida bu kitob va maqolalarga qattiq raddiya berishim ommaviy norozilikni pasaytirish siyosatining go`zali bo`ldi. Shu bilan insonlar g`azabini qaynab-toshishi va tutaqishlari bosilib, mamlakat xavfsizligiga tahdid soluvchi ishlar bo`lmaydi. Demak, mualliflari ko`p beodoblik qilgan mazkur kitoblarga raddiya berish uchun kitoblar yozdim. Bunda o`sha kitoblarda bo`lganidek, qattiqqo`llikni tutdim. Chunki, men bu uslubni g`ayratli musulmonlarning qalblarida alam va g`azab jazavalarini o`chirishning yagona yo`li deb bildim”. (<span id="manba">Mazkur iltimosnoma, 308-309 sahifa</span>).</p>
<p id="i">So`ngra bir necha satrlardan keyin shunday yozadi:

“Meni masihiy missionerlarga raddiyalar berishimga undagan yagona sabab, musulmonlarni hikmat va siyosat bilan ushlab turishga hamda ularning qalblariga surur kirgizib, dahshatli qo`zg`olonlarini yo`qotishga bo`lgan rag`batdir. Da`vo qilgan holda ayta olamanki, men musulmonlarda Britaniya hukumatiga ixlos va xayrixohlikni orttiryapman. Chunki, bunda meni ushbu hukumatga sidqidil bo`lishimda yuqori darajaga ko`taradigan uchta ish mavjud. O`sha ishlarning birinchisi vafot etgan otamning obro`si. Ikkinchisi, bu oliy hukumatni qo`llab quvvatlamoq. Uchinchisi, Alloh taolo tomonidan bo`lgan ilhom”.  (<span id="manba">Mazkur iltimosnoma, 309-310 sahifa</span>).</p>
<p id="i">Mirzo yana shunday yozadi:</p>
<p id="i">“Islomni ikki qismga bo`linishi men insonlarga qayta-qayta namoyish qilayotgan dinimdir: Birinchisi, Alloh taologa itoat etishimiz. Ikkinchisi, xavfsizlikni o`rniga qo`ygan, o`z soyasida panoh bergan va bizni zolimlardan himoya qilgan hukumatga itoat etishimizdir. Bu hukumat Britaniya hukumatidir”. (<span id="manba">Mirzo G`ulom Ahmad, “Shahodatul Qur`on” kitobiga ilova, “hukumat inoyatining mehribonligiga loyiq so`z” mavzusi ostida, 3-sahifa</span>).</p>
<p id="i">U yana yozadi:</p>
<p id="i">“Nima bo`lganda ham, hukumat aniqlashtirib ishonch hosil qilib olishi lozimki, meni kofirga chiqarib, men va jamoatim kishilari to`g`risida har xil gap-so`zlar aytib haqorat qilayotgan minglab musulmonlar Panjobda va Hindistonning boshqa joylarida juda ko`pchilikni tashkil qiladilar. Ular doim bizga har qanday yomonlik qilishga qasd qiladilar. Buning asosiy sababi men o`sha ahmoq musulmonlarning fikrlariga qaramay, ingliz hukumatiga ko`p rahmat aytishga chaqiruvchi minglab e`lonlarni tarqatdim. Men bularni chin dildan ixlos ila yozdim. Bu kabi kitoblarni arab, shom va boshqa shaharlarga yubordim. Bu ochiq-ravshan ko`rinib turgan ishlardan emasmi?</p>
<p id="i">Men dadillik ila gapirib, ingliz hukumatga yana bir bor ta`kidlamoqchiman, bizning bu yangi firqamiz hukumatga do`st bo`lishda oliy darajadadir. Bu firqamiz shu hukumat yo`lida islomiy firqalar ichida jonini qurbon qilishga eng tayyori, vafodori va hukumatni eng ko`p yaxshi ko`radiganidir. Ularning qoidalarida hech bir jihatdan hukumat uchun xatar deb sanalgan narsaning o`zi yo`q”.</p>
<p id="i">Afg`oniston tashqi ishlar vaziri quyidagilarni e`lon qildi: “Qobilliklardan ikki kishi Mulla Abdulhalim Jahhor hamda Mulla Nur Ali Honutiylar qodiyoniycha e`tiqodga bo`ysungan. Isloh qilish niqobi ostida odamlarga o`sha aqidani talqin qilish bilan ularni zalolatga boshlab yurgan. Ularning ishlari boshqa masala yuzasidan mahkamaga olib chiqilganda, ularda ayrim ajnabiylardan kelgan maktublar topildi. U ikkisi ajnabiylar bilan Afg`oniston hukumati manfaatlari ustida til biriktirgani ma`lum bo`ldi. Mazkur maktublardan aniq ravshan bo`ldiki, ular Afg`onistonga dushmanlik qilish maqsadida o`zlarini sotganlar”.  (<span id="manba">(“Fazl” gazetasi 1952 yil 3 mart</span>).</p>
<p id="i">“Men Rossiyaga ahmadiylikka da`vat qilish uchun borgan bo`lsamda, ahmadiylar va Britaniya hukumati manfaatlari o`zaro bir bo`lgani uchun odamlarni o`z firqamga da`vat qilganimda, Britaniya hukumatiga ham xizmat qilish zimmamdagi burch deb bilmoqdaman”. (<span id="manba">Da`vatchi Muhammad Amin qodiyoniy bayonoti. “Fazl” gazetasi 1922 yil 28 sentyabr soni</span>).</p>
<p id="i">“Umid qilamizki, Britaniya imperatorligi kengaygani sari Islomni yoyish uchun maydon bizga kengayib boraveradi. Musulmon bo`lmaganlarni musulmon qilish bilan bir qatorda musulmonlarni yana bir bor Islomga kirgizishga imkon topamiz”.</p>
<p id="i">““Fazl” gazetasining 1910 yil 11 fevral sonida nashr qilingan Ingliz kattalaridan birining Iroqqa qilgan sayohatida bildirilgan fikr: “Voqelik shuki, Britaniya hukumati biz uchun jannatdir. Ahmadiy jamoasi uning soyasida olg`a sari odimlab bormoqda. Agar bu jannatdan boshqa tomonga ozgina chetlansangiz, boshingizga zaharli o`qlardan iborat xavfli yomg`ir qanday yog`ilishini bilasizlar. Bo`lmasa, nima uchun bu hukumatga tashakkur bildirmaymiz? Axir bizning manfaatlarimiz va ushbu hukumatning manfaatlari bitta-ku! Uning halokati bizning halokatimizdan boshqa narsa emas. Uning yuksalishi bizning yuksalishimizdan o`zga narsa emas. Bu hukumat doirasi qanchalik kengayaversa, biz uchun da`vatni yoyish maydonlaridan biri paydo bo`laveradi””.  (<span id="manba">“Fazl” gazetasi. 1915 yil 19 oktyabr</span>).</p>
<p id="i">“Ahmadiylar firqasining Britaniya hukumati bilan aloqasi boshqa jamoalarning aloqasi kabi emas. Chunki, bizning holatimizni taqozosi boshqalarnikidan farqli. Negaki, biz ushbu hukumat qilgan foydani o`zimizning foydamiz, deb bilamiz. Britaniya hukumati kengayishi bilan biz uchun oldinga intilishga fursat topiladi. Agar unga biror ozor yetsa, omonda yashashimiz mumkin emas”. (<span id="manba">Qodiyoniy xalifaning e`loni. “Fazl”. 1918 yil 27 iyul soni</span>).</p>
<p id="i">Yuqorida keltirib o`tilgan ibora va jumlalar biror payg`ambar tomonidan bo`lishi mumkinmi yoki yo`qmi, bunga e`tibor bermaylik. O`quvchilar e`tiborini qaratishni xohlaganimiz shuki, bu o`sha da`vo asoschisi e`lon qilgan hamda Islomga da`vat qilish, uning ta`limotlarini yoyish va himoya qilish ostida talab qilgan g`arazlardir. Shu “din xizmati” mazkur gaplardan keyin ham maqtovga loyiq va ulug`lash hamda taqdirlashga loyiqmi?</p>
<p id="i">Ko`rinib turibdiki, payg`ambarlikni da`vo qiluvchilar bo`lmish ushbu toifa inglizlarning g`olib bo`lishi hamda xo`jayinlik qilishlarida o`zlari uchun doim yaxshilik borligini to`liq his etadilar. Ular Ingliz hukumati soyasida musulmonlar safida tarqoqlik urug`ini sepish va yangi payg`ambarlik kabi xayollariga kelgan ishni qilishga imkon topadilar.</p>
<p id="title">QODIYoNIYLIKDA “...NABIYLARNING SO`NGGISIDIR...” OYaTI VA ShU MAZMUNDAGI HADISLARNING TA`VILI</p>
<p id="i">Rosululloh sollallohu alayhi vasallamdan keyin payg`ambar kelmasligi dinda o`z-o`zidan bilinadigan va hujjat talab qilinmaydigan narsaga aylangan. Imom Ibn Kasir “...va Nabiylarning so`nggisidir...” oyati tafsirida: “Alloh taolo Qur`onda va Rasululloh sollallohu alayhi vasallam Sunnati mutavotirada Muhammad sollallohu alayhi vasallamdan keyin payg`ambar yo`qligini xabar qildi. Negaki, odamlar u zot sollallohu alayhi vasallamdan keyin bu maqomni da`vo qilgan yolg`onchi, bo`htonchi, dajjol va zalolatga boshlovchi ekanini bilsinlar”, dedi. Imom Olusiy mazkur oyat tafsirida: “Rosululloh sollallohu alayhi vasallamning payg`ambarlarning so`nggisi bo`lishlarini Qur`on aytdi. Sunnati mutohhara ham ochiq aytgan. Shu bilan birga Islom ummatining ijmo`si bilan sobit bo`lgan. Buning xilofini da`vo qiluvchi kofir bo`ladi”, degan.</p>
<p id="i">Qodiyoniylarni musulmonlardan ajratib qo`yuvchi va yiroq qiladigan eng birinchi sabab “...nabiylarning so`nggisidir...” oyati va shu mazmundagi hadislarni yangicha tafsir qilishlari bo`ldi. Bu tafsir musulmonlar orasida mufassir ulamolar tomonidan qilingan hamma tafsirga xilofdir. Musulmonlar necha asrlardan beri Sayyidimiz Muhammad sollallohu alayhi vasallam payg`ambarlarning oxirgisi ekanini e`tiqod qilib kelganlar va bundan keyin ham shu e`tiqodda davom etadilar. U zotdan keyin qiyomatgacha biror nabiy ham, rasul ham kelmaydi. Bu barcha sahoba roziyallohu anhumlarning Qur`oni karimning <strong>“Muhammad sizlardan biron erkakning otasi bo`lgan emas. Lekin, Allohning Rasuli va Nabiylarning so`nggisidir. Alloh har bir narsani o`ta bilguvchidir”</strong> (<span id="manba">Ahzob surasi, 40-oyat</span>) oyatidan tushungan ma`nolaridir. Shuning uchun ular Muhammad sollallohu alayhi vasallamdan keyin payg`ambarlikni da`vo qilgan har qanday shaxsga qarshi jang qildilar. Musulmonlar hamma asrlarda shu ma`noni tushunib kelganlar. Ular o`zlarining oralaridan payg`ambarlikni da`vo qilgan kishini qabul qilmadilar.</p>
<p id="i">Ammo Qodiyoniylar “Nabiylarning so`nggisidir” lafzini musulmonlar tarixida birinchi bo`lib, Muhammad sollallohu alayhi vasallam payg`ambarlarning “muhur bosuvchisi”, deb tafsir qilib, Muhammad sollallohu alayhi vasallamdan keyin bugungi kunda zohir bo`layotgan har bir payg`ambarning payg`ambarligi u zotning tasdiqlari, muhrlari bilan muhrlangan bo`lishini aytganlar. Shu o`rinda o`quvchilar uchun qodiyoniylarning kitoblaridan yuqoridagi ma`nolarni ravshanlashtirib beruvchi bir qancha iqtiboslar keltirishimiz mumkin, lekin uchta iqtibosning o`zi kifoya:</p>
<p id="i">“Kelishi va`da qilingan Masih alayhissalom “…Nabiylarning so`nggisidir…” oyati to`g`risida shunday deydi: “bundan maqsad hozirgi kunda har qanday payg`ambarning payg`ambarligi faqat Muhammad sollallohu alayhi vasallamning muhrlari bilangina tasdiq qilinishi mumkin. Har qanday qog`oz unga muhr bosilishi bilangina tasdiqlangan bo`lganidek, har qanday payg`ambarlik Muhammad sollallohu alayhi vasallamning tasdiqlari va muhrlari bilan muhrlanmagan bo`lsa, u qabul qilinmaydi”. (<span id="manba">“Malfuzoti ahmadiyya”, Muhammad Manzur Ilohiy Qodiyoniy tartiblagan. 29-sahifa</span>).</p>
<p id="i">“Muhammad sollallohu alayhi vasallam nabiylarning so`nggisi ekanliklarini inkor qilmaymiz, lekin so`nggisi deyilishidan ko`pchilik tushungan ma`no nazarda tutilmagan. Chunki, agar ko`pchilik tushungan ma`no ko`zda tutilgan desak, Muhammad sollallohu alayhi vasallamning buyukliklariga, sha`nlarining ulug`ligiga, darajalarini oliyligiga butkul xilof bo`ladi. Negaki, o`sha ma`no Muhammad sollallohu alayhi vasallamning ummati buyuk payg`ambarlik ne`matidan mahrum bo`lib qoladi, degani bo`ladi. Shu bois nabiylarning so`nggisi deganda Muhammad sollallohu alayhi vasallam payg`ambarlarni muhr bosuvchisi degan ma`no tushuniladi. Demak, hozirgi kunda Muhammad sollallohu alayhi vasallam tasdiqlagan kishigina payg`ammbar bo`ladi. Xuddi shu ma`noda Muhammad sollallohu alayhi vasallam nabiylarning so`nggisi ekanliklariga iymon keltiramiz”.  (<span id="manba">Fazl gazetasi, 1939 yil 22 sentyabr</span>).</p>
<p id="i">“So`nggisi degani bu muhr bosuvchisi, ya`ni tasdiqlovchisi deganidir. Agar Nabiy sollallohu alayhi vasallam muhr bosuvchi bo`lsalar, ummatlari ichidan biror payg`ambar chiqmasa, qanday qilib muhr bosuvchi bo`ladilar”.  (<span id="manba">“Fazl” gazetasi, 1922 yil 22 may</span>).</p>
<p id="i">G`ulom Ahmad Qur`on, Sunnat va Ijmo`ga bepisandlik qilib, nabiylik va rasullikni da`vo qildi. Bu uchta aslda Mustafo solalohu alayhi vasallam nabiylar va rasullarning so`nggisi ekanliklariga hujjatlar bor. <strong>“Muhammad sizlardan biron erkakning otasi bo`lgan emas. Lekin Allohning Rasuli va Nabiylarning so`nggisidir...”</strong> (<span id="manba">Ahzob surasi, 40-oyat</span>) oyatidagi “so`nggisidir” ma`nosini ifodalovchi “xotam” so`zining “t” harfini kasra qilib, “xotim”, deb o`qilsa, Muhammad sollallohu alayhi vasallam payg`ambarlarning oxirgisi deb sifatlash bo`ladi. Bu degani u zotdan keyin hech kim payg`ambarlik maqomiga erishmaydi va kim buni da`vo qilsa, o`zi ega bo`lmagan narsasini da`vo qilgan, degan ma`noni beradi. “T” harfini fatha qilib, “xotam”, deb o`qish ham shu ma`noni beradi. Chunki, “xotam” lug`at ulamolari ta`kidlaganlaridek boshqa ma`noda, ya`ni “xotim” ma`nosida ham keladi. Muhaqqiq mufassirlar ham shu ma`noda qo`llaganlar va sahih Sunnat ham ushbu ma`noda kelgan.</p>
<p id="i">Ularning ta`vili ko`rinishlaridan “mendan keyin payg`ambar yo`q” hadisini “undan keyin ummatidan boshqasidan payg`ambar kelmaydi” ma`nosiga burishidir. Bu ma`noni u Saffoh davrida zohir bo`lgan soqov Ishoq degan o`zini payg`ambar sanagan kishidan olgan. Chunki, u shunday degan: “oldimga ikkita farishta kelib, menga payg`ambarlik xushxabarini berdi. Shunda men ikkoviga: “bu qanaqasi bo`ldi? Axir, Alloh taolo sayyidimiz Muhammad sollallohu alayhi vasallamni payg`ambarlarni oxirgisi ekanini xabar qilgan-ku”, dedim. Ikkalasi esa: “to`g`ri aytding, lekin Alloh bu bilan Muhammad sollallohu alayhi vasallam o`zining millati va shariatidan boshqa bo`lgan payg`ambarlarning so`nggisi ekanligini iroda qilgan”, dedi.</p>
<p id="i">Ta`vil qilishdagi bu ixtilof bitta lafzni ta`vil qilishning o`zida to`xtamadi. Balki, qodiyoniylar keyinchalik Muhammad sollallohu alayhi vasallamdan keyin faqat bitta payg`ambar kelishi mumkin emasligi, balki yuzlab va minglab payg`ambarlar kelishi mumkinligini e`lon qildilar. Bu ma`no ham qodiyoniylar kitoblarida ochiq-oydin kelgan. Hech bir musulmon uchun Qur`on va sahih Sunnatni nafsi havosining chaqirig`iga ijobat qilib, Alloh va Rasuliga xayrixoh bo`lmagan kishining ta`vili kabi ta`vil qilishi durust emas. G`ulom Ahmad va uning toifasi “...va Nabiylarning so`nggisidir...” oyati va uni bayon qiluvchi muhkam hadislar tafsirida qanday o`zboshimchalik qildilar. Bu o`zboshimchalikka ularni undovchi faqat Qodiyondan chiqqan G`ulom Ahmad ismli bir kishi bo`ldi. U hidoyatdan ko`ra havoi nafsini yaxshi ko`rib, o`zini yuborilgan payg`ambar deb da`vo qilgan. Og`zi behuda gap, yolg`on va musulmonlardan boshqalarga tilyog`lamachilik qilish bilan to`lgan insondir.</p>
<p id="title">QODIYoNIYLARNING QODIYoNNI MUQADDAS DEB BILIShLARI</p>
<p id="i">Qodiyoniylar Qodiyon shahrini uch muqaddas joylarning uchunchisi deb e`tiqod qiladilar. Qodiyon xalifasi Mahmud Ahmad: “Bu uch joy, ya`ni Makka, Madina va Qodiyonni Alloh taolo aziz qildi va o`zining tajalliylari zohir bo`lishi uchun tanladi”, degan.  (<span id="manba">Fazl gazetasi, 1935 yil 3 sentyabr</span>).</p>
<p id="i">Qodiyoniylar yana bir qadam tashlab, Makkai mukarrama va Masjidul Aqso to`g`risida nozil bo`lgan oyatlarni Qodiyonga nisbatan qo`llashadi. G`ulom Ahmad: “Alloh taoloning: <strong>“Kim unga kirsa, tinch bo`ladir”</strong> (<span id="manba">Oli Imron surasi, 97-oyat</span>), degan so`zi Qodiyon masjidiga to`g`ri keladi”, deydi. (<span id="manba">“Barohinu Ahmadiyya” kitobiga yozilgan hoshiya, G`ulom Ahmad qalamiga mansub 558-sahifa</span>) </p>
<p id="i">G`ulom Ahmad bir she`rda aytadi: (Uning mazmuni quyidagicha): Qodiyon yeri hurmatga haqli va u yer xalq hujum qilishidan omondadir. (<span id="manba">“Durru samin”, G`ulom Ahmadning gaplari to`plami, 52-sahifa</span>) Ingliz mustamlakachilari G`ulom Ahmad zamonida Hindistonni bosib olganlarida unga Qodiyon yerini musulmonlar hujumidan himoya qilishga va`da berishgan. Qodiyoniylar Qodiyon yerlarini inglizlar himoyasida muqaddas yer deb bilishadi. Buni ular Makka Alloh taolo himoyasida muqaddas yer bo`lganiga o`xshatishadi.</p>
<p id="i">“Fazl” gazetasining 33-son, 20-jildida: “Qur`oni karimning  <strong>“O`z bandasini kechasi Masjidul Haromdan atrofini barakali qilganimiz Masjidul Aqsoga oyat-mo`jizalarimizni ko`rsatish uchun sayr qildirgan zot pok bo`ldi. Albatta, U eshitguvchi va ko`rguvchi zotdir”</strong> (<span id="manba">Isro surasi, 1-oyat</span>), degan oyatidagi “Masjidul Aqso”dan murod Qodiyon masjididir. Demak, agar Qodiyon muqaddas shahar Makkaga teng va ehtimol undan ustun bo`ladigan bo`lsa, u yerga safar qilish hajga teng, balki undan ustunroq bo`ladi”, iboralari kelgan.</p>
<p id="i">“Fazl” gazetasining 66-son 20-jildida: “Qodiyonga qilingan haj Baytul haromga qilingan haj soyasidir”. Qodiyoniylarning Lohurdagi bo`limining “Bayg`omi sulh” gazetasi shu gapga quyidagilarni qo`shimcha qilgan: “Qodiyonga haj qilmay turib Makkaga haj qilish quruq va arzimas hajdir. Chunki, Makkaga haj qilish bugungi kunda o`z vazifa va maqsadini ado etmaydi”.</p>
<p id="i">G`ulom Ahmad mazkur oyat shu shahar haqida nozil bo`lganligini da`vo qilayotgan Qodiyon shahri Hindiston ikkiga bo`linib Hindiston va Pokistonga ajralgandan so`ng Hindiston hududida qolib, Qodiyoniylar u yerdan quvg`in qilingan. Keyinchalik markaz boshqa joyga ko`chirilib, Qodiyonga haj qilish bekor qilingan. Alloh taoloning ishlarida hikmat bor.</p>
<p id="title">QODIYONIYLAR TASHVIQOTLARIDAN OGOH BO`LISH</p>
<p id="i">Qodiyoniylar boshqalarni o`z mazhablariga da`vat qilishda faol harakat qiladilar. Ular mazhablarini Islom ta`limlaridan qaysidir biri ustiga barpo qilganlari uchun o`zlarini Islom da`vatchilari deb da`vo qilishga imkon topdilar. Ayniqsa, G`ulom Ahmad nabiy emas, balki islohotchi deydigan Lohur shu`basi bundan unumli foydalandilar. Qodiyoniylik mazhabini yaxshi bilmaydiganlar ular haqiqatda Islom da`vatchilari deb e`tiqod qila boshladilar va ko`pincha ularning harakatlarini maqtab, botil ishlaridan ogoh bo`lishga chaqiruvchilarni malomat qildilar.</p>
<p id="i">Qodiyoniylar asosan Qur`on va Sunnatni o`rganib, u ikkisining hidoyati bilan munavvarlanadigan xalqlarni yo`ldan urdilar. Ularni G`ulom Ahmadning payg`ambarligiga va shunga o`xshash narsalarga e`tiqod qilish tomon burdilar. Ular da`vatchilarini Suriyaga, Falastinga, Misrga, Jiddaga, Iroqga va boshqa Islom mamlakatlariga yubordilar. Ularning bema`nilik asosida qilgan tashviqotlilari beparvo yoshlarni din odobiga ko`ra tarbiyalashda qo`l keldi. Bu yoshlar o`sha tashviqotlarni g`urur bilan qabul qildilar.</p>
<p id="i">Qodiyoniylar Xitoyda, Hindistonda, Ajamda, Iroqda, Jiddada, Suriyada, Falastinda va Misrda da`vatchilari borligini aytadilar. Ularning 1932 yilda chop qilingnan bir kitobida Misrdagi da`vatchisi Falon ko`chada yashovchi Shayx Mahmud Ahmad ekanligini yozilgan. Hind ulamolarini bu toifaga jiddiy qarshilik ko`rsatdilar. Suriya ulamolarining qodiyoniylarga qarshi chiqishda yozganlari ham ko`p joyga etib bordi. Ular qodiyoniylarga raddiya berib, ularning Islom aqidasi binosini buzuvchi fikrlaridan va yosh avlodni yuganlaridan tutib turgan har qanday qo`lga ko`rlar kabi bo`ysunib rozi bo`lishlariga o`rgatuvchi fikrlaridan musulmonlarni ogohlantirish borasida risolalar yozdilar.</p>
<p id="i"><strong>XULOSA</strong></p>
<p id="i">Shunday qilib, qodiyoniylik o`zini payg`ambari, sahobalari, xalifalari, muqaddasotlari, tarixi, shaxslari va adabiyotlari bor jahon dini bo`lishga nomzod qilib ko`rsatmoqda. Qodiyoniylik o`z tarafdorlari va bo`ysunuvchilarini abadiy Islom merosidan, tarixidan, Islomdagi shaxslardan, uning birinchi manba va masdarlaridan, muqaddasotlaridan va uning ruhiy markazidan uzishga harakat qilmoqda. Bularning hammasining o`rniga o`zlari din qilib tutgan yoki da`vo qilgan boshqa narsalarni qo`ymoqchi. Alloh taolo bundan O`zi saqlasin. Qisqasi, bunga bo`ysungan inson Rasululloh sollallohu alayhi vasallamni yaxshi ko`rishdan, u zotga itoat qilishda jon fido qilishdan, zikr qilib eslashdan, siyratlarini o`rganishdan, ortlaridan ergashishdan chetlanadi. Buning hammasidan xayol qilinayotgan “qodiyoniy payg`ambar”ni yaxshi ko`rish bilan shijoatlanishga, uning zafarlari va pahlavonligini kuylashga, tarixini o`rganishga, uning ortidan ergashishga o`tadi. Qodiyoniylik odoblarida bu narsalar ochiq namoyon bo`lib turibdi.</p>
<p id="i">Inson qodiyoniylik dini sababli iymon, qahramonlik va oliyjanob insoniylik tarixi hisoblanmish ajoyib Islom tarixidan boshqa bir tarixga o`tadi. Bu tarixning hammasi esankiragan hokimlar va zolim hukumat huzurida xushomad qilish, bo`ysunish, laganbardorlik va josuslik qilishni gapiradi.</p>
<p id="i">Inson o`sha din tufayli insoniyat dastmoyasi va bashariyat ko`zqorachig`i bo`lmish Islomdagi shaxslardan va buyuk fazl egalari hamda tarix ustunlari hisoblangan kishilardan boshqa bir kishilar tomoniga o`tib qoladi. Ular pakana bo`ylilar, pufaklar, qullar tilidan boshqasini eplay olmaydiganlar, kasblari xiyonat va makrdan iborat, vijdon va ishonchlarni sotishdan boshqa ishni bilmaydiganlardir.</p>
<p id="i">Inson mazkur din kasridan kuch-qudrat va hayotiylikni beruvchi toshqin Islom odoblaridan yirtilib uvadasi chiqqan, past navli, zaif uslub, bema`ni gap, xunuk haqorat, sharmandali o`zaro ziddiyat, ochiq-oydin yolg`on, uzun da`volar, go`daklarga xos kulguli ta`villar, voqelikda bo`lmagan va bo`lmaydigan xabarlar kabi odoblarga o`tadi.</p>
<p id="i">Yana inson vahiy manzili, farishtalar tushgan joy, insoniyat madrasasi, bashariyat qal`asi, olamda subhi sodiq chiqadigan shahardan boshqa bir shaharga o`tib qoladi. U shahar josuslar uyasi, Islom ummati ichidagi beshinchi kolonna (<span id="manba">Beshinchi kolonna – boshqa mamlakatga yuborilgan josuslar, qo`poruvchilar</span>) markazi, axloqsizlik va buzuqlik makonidir.</p>
<p id="i">Xullas, bu yangi qodiyoniylik hamma yaxshilik o`rniga hamma yomonlikni almashtiradi. <strong>“U zolimlar uchun naqadar yomon badaldir”</strong> (<span id="manba">Kahf surasi, 50-oyat</span>).</p>
<p id="i">Qodiyoniylik fasod manbai va Islom olami jismidagi kasallikdir. U Islom olami jismining qon tomirlariga xo`rlanganlik va kamsitilganlik, qo`qoqlik, lagnanbardorlik, kimlargadir bo`ysunishlik, shaharlarni fasod qilayotgan, Allohning yerini jabr va zulmlarga to`ldirayotgan zolimlarga egilish mikroblarini o`tkazadi.</p>
<p id="i">Qodiyoniylik Islom olamida fikriy boshbodoqlik va tarqoqlik, Islomning sahih mabalari va masdarlariga, salaflariga ishonchsizlikni tarqatmoqda. Bu ummatni o`tmishi, yaxshi kunlari va afzal kishilaridan ajratmoqda. Boshqaning unvonini o`zlashtirib oluvchilarga, tekinxo`r parazitlar va o`zini payg`ambar deb da`vo qiluvchilarga eshikning ikki toqasini ochib bermoqda. Islomning quvvati, hayotiyligi va natijalari to`g`risida yomon gumon qilmoqda. Kelajakka umid bilan boqishni so`ndirmoqda.</p>
<p id="i">Qodiyoniylik musulmonlar qasdini olamshumul ishlardan, bashariyatga haq nasihat qilishdan arzimas masalalar tomon burmoqda. Bu masalalar buyuk musulmon ummatini qodiyoniylarni tarbiya qilgan va ularga hamma narsani o`rgatib turgan kimlarningdir aravasiga qo`shib qo`yadi.</p>
<p id="i">Alloh taolo Muhammad sollallohu alayhi vasallamni insoniylik darajasiga ko`tardi. Bu sharafga yana payg`ambarlikni ziyoda qildi. Buning muqobiliga qodiyoniylik razillik va paskashlik yo`lida G`ulom Ahmad kabilarga toj kiydirish va uni buyuk payg`ambarlik mansabiga saylash bilan insoniylik darajasini jarga tushurib yubordi. Qodiyoniylik barcha insoniyatga nisbatan jinoyat va insonning ulug`ligiga qilingan yomonlik bo`ldi.</p>
<p id="i">Qodiyoniylik masalasi mamlakat yoki davlat masalasi emas. Shu bilan birga mahalliy yoki ichki masala ham emas. Balki butun Islom olami masalasidir. Islom olami masalasi esa Islom aqidasi, Payg`ambarning hurmati va insoniyatning sharafi masalasidir. Agar bu aqida so`nsa, bu hurmat sindirilsa, bu sharaf zoe bo`lsa, yer yuzida yaxshilik qolmaydi.</p>
<p id="i">Bular ayni haqiqatlardir. Xayollar va tushlarda yashashni va haqiqatlarni yanglishtirishni xohlaydiganlar, aqida va dinga e`tiborsiz qaraydiganlar hamda dunyoni oxiratdan ustun qo`yadiganlar bo`lib qolmaylik.</p>
<p id="i">Alloh taolodan barchamizga haqni haq ekanligini bildirib unga ergashadiganlardan qilishini va botilni botil ekanligini bildirib undan yiroq bo`ladiganlardan qilishini so`raymiz.</p>
</body>
</html>